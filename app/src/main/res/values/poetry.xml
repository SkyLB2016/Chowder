<resources>
    <!--道德经-->
    <string name="wangbiben">
        道德经·老子/王弼本\n
        共5308字\n
        有出入的章节共十一章：二，九，十，十四，十五，十六，二十，二十五，二十九，五十五，六十四。\n
        第一章\n
        　　道可道，非常道；名可名，非常名。无，名天地之始；有，名万物之母。故常无欲，以观其妙；常有欲，以观其徼。此两者，同出而异名，同谓之玄，玄之又玄，众妙之门。\n
        第二章\n
        　　天下皆知美之为美，斯恶（è）已；皆知善之为善，斯不善已。故有无相生，难易相成，长短相较，高下相倾，音声相和（hè），前后相随。是以圣人处无为之事，行不言之教；万物作焉而不辞，生而不有，为而不恃，功成而弗居。夫（fú）唯弗居，是以不去。\n
        第三章\n
        　　不尚贤，使民不争；不贵难得之货，使民不为盗；不见（xiàn）可欲，使民心不乱。是以圣人之治，虚其心，实其腹，弱其志，强其骨。常使民无知无欲，使夫（fú）智者不敢为也。为无为，则无不治。\n
        第四章\n
        　　道冲而用之，或不盈，渊兮似万物之宗；挫其锐，解其纷，和其光，同其尘，湛兮似或存。吾不知谁之子，象帝之先。\n
        第五章\n
        　　天地不仁，以万物为刍狗；圣人不仁，以百姓为刍狗。天地之间，其犹橐龠乎？虚而不屈（jué），动而愈出。多言数（shuò）穷，不如守中。\n
        第六章\n
        　　谷神不死，是谓玄牝（pìn）。玄牝之门，是谓天地根。绵绵若存，用之不勤。\n
        第七章\n
        　　天长地久。天地所以能长且久者，以其不自生，故能长生。是以圣人后其身而身先，外其身而身存。非以其无私邪（耶yé），故能成其私。\n
        第八章\n
        　　上善若水。水善利万物而不争，处众人之所恶（wù），故几（jī）于道。居善地，心善渊，与善仁，言善信，正善治，事善能，动善时。夫唯不争，故无尤。\n
        第九章\n
        　　持而盈之，不如其已；揣而锐之，不可长保；金玉满堂，莫之能守；富贵而骄，自遗其咎。功成身退，天之道也哉。\n
        第十章\n
        　　载营魄抱一，能无离乎？专（抟tuán）气致柔，能婴儿乎？涤除玄鉴，能无疵乎？爱民治国，能无知（智zhì）乎？天门开阖，能无雌乎？明白四达，能无为乎？生之畜（xù）之。生而不有，为而不恃，长而不宰，是谓玄德。\n
        第十一章\n
        　　三十辐共一毂，当其无，有车之用。 埏埴以为器，当其无，有器之用。凿户牖以为室，当其无，有室之用。故有之以为利，无之以为用。\n
        第十二章\n
        　　五色令人目盲，五音令人耳聋，五味令人口爽，驰骋畋猎令人心发狂，难得之货令人行妨。是以圣人为腹不为目，故去彼取此。\n
        第十三章\n
        　　宠辱若惊，贵大患若身。何谓宠辱若惊？宠为下，得之若惊，失之若惊，是谓宠辱若惊。何谓贵大患若身？吾所以有大患者，为吾有身，及吾无身，吾有何患？故贵以身为（wéi）天下，若可寄天下；爱以身为（wéi）天下，若可托天下。\n
        第十四章\n
        　　视之不见名曰夷，听之不闻名曰希，搏之不得名曰微。此三者，不可致诘，故混而为一。其上不皦，其下不昧。绳绳（mǐn）不可名，复归于无物。是谓无状之状，无物之象，是谓惚恍。迎之不见其首，随之不见其后。执古之道，以御今之有。能知古始，是谓道纪。\n
        第十五章\n
        　　古之善为士者，微妙玄通，深不可识。夫唯不可识，故强为之容：豫兮若冬涉川，犹兮若畏四邻，俨兮其若客，涣兮若冰之将释，敦兮其若朴，旷兮其若谷，浑兮其若浊。孰能浊以止，静之徐清？孰能安以久，动之徐生？保此道者不欲盈。夫唯不盈，故能敝不新成。\n
        第十六章\n
        　　致虚极，守静笃。万物并作，吾以观复。夫物芸芸，各复归其根。归根曰静，是曰复命。复命曰常，知常曰明。不知常，妄作凶。知常容，容乃公，公乃王，王乃天，天乃道，道乃久，没身不殆。\n
        第十七章\n
        　　太上，下知有之，其次亲而誉之，其次畏之，其次侮之。信不足焉，有不信。犹兮其贵言！功成事遂，百姓皆谓我自然。\n
        第十八章\n
        　　大道废，有仁义；智慧出，有大伪；六亲不和，有孝慈；国家昏乱，有忠臣。\n
        第十九章\n
        　　绝圣弃智，民利百倍；绝仁弃义，民复孝慈；绝巧弃利，盗贼无有。此三者，以为文不足，故令有所属：见素抱朴，少私寡欲。\n
        第二十章\n
        　　绝学无忧。唯之与阿（ē），相去几何？善之与恶，相去若何？人之所畏，不可不畏。荒兮其未央哉！众人熙熙，如享太牢，如春登台。我独泊兮其未兆，如婴儿之未孩；儽儽（纍léi）兮若无所归！众人皆有余，而我独若遗（kuì）；我愚人之心也哉，沌沌（忳dùn）兮！俗人昭昭，我独昏昏。俗人察察，我独闷闷；澹兮其若海，飂兮若无止。众人皆有以，而我独顽似鄙。我独异于人，而贵食母。\n
        第二十一章\n
        　　孔德之容，惟道是从。道之为物，惟恍惟惚。惚兮恍兮，其中有象；恍兮惚兮，其中有物。窈兮冥兮，其中有精；其精甚真，其中有信。自古及今，其名不去，以阅众甫。吾何以知众甫之状哉？以此。\n
        第二十二章\n
        　　曲则全，枉则直，洼则盈，敝则新，少则得，多则惑。是以圣人抱一为天下式。不自见（xiàn）故明，不自是故彰，不自伐故有功，不自矜故长。夫（fú）唯不争，故天下莫能与之争。古之所谓曲则全者，岂虚言哉！诚全而归之。\n
        第二十三章\n
        　　希言自然。故飘风不终朝，骤雨不终日。孰为此者？天地。天地尚不能久，而况于人乎？故从事于道者同于道，德者同于德，失者同于失。同于道者，道亦乐得之；同于德者，德亦乐得之；同于失者，失亦乐得之。信不足焉，有不信焉。\n
        第二十四章\n
        　　跂者不立，跨者不行，自见（xiàn）者不明，自是者不彰，自伐者无功，自矜者不长。其在道也，曰余食赘行。物或恶（wù）之，故有道者不处。\n
        第二十五章\n
        　　有物混成，先天地生。寂兮寥兮，独立而不改，周行而不殆，可以为天地母。吾不知其名，字之曰道，强为之名曰大。大曰逝，逝曰远，远曰反。故道大，天大，地大，王亦大。域中有四大，而王居其一焉。人法地，地法天，天法道，道法自然。\n
        第二十六章\n
        　　重为轻根，静为躁君。是以圣人终日行不离辎重。虽有荣观，燕处超然。奈何万乘（shèng）之主，而以身轻天下？轻则失根，躁则失君。\n
        第二十七章\n
        　　善行无辙迹，善言无瑕谪；善数不用筹策；善闭无关楗而不可开，善结无绳约而不可解。是以圣人常善救人，故无弃人；常善救物，故无弃物，是谓袭明。故善人者，不善人之师；不善人者，善人之资。不贵其师，不爱其资，虽智大迷，是谓要妙。\n
        第二十八章\n
        　　知其雄，守其雌，为天下溪。为天下溪，常德不离，复归于婴儿；知其白，守其黑，为天下式。为天下式，常德不忒（tè），复归于无极；知其荣，守其辱，为天下谷。为天下谷，常德乃足，复归于朴。朴散则为器，圣人用之，则为官长。故大制不割。\n
        第二十九章\n
        　　将欲取天下而为之，吾见其不得已。天下神器，不可为也，不可执也，为者败之，执者失之。是以圣人无为故无败，无执故无失。故物或行或随，或嘘或吹，或强或羸，或载或隳。是以圣人去甚，去奢，去泰。\n
        第三十章\n
        　　以道佐人主者，不以兵强天下。其事好（hào）还。师之所处，荆棘生焉。大军之后，必有凶年。善有果而已，不敢以取强。果而勿矜，果而勿伐，果而勿骄。果而不得已，果而勿强。物壮则老，是谓不道，不道早已。\n
        第三十一章\n
        　　夫佳兵者，不祥之器，物或恶之，故有道者不处。君子居则贵左，用兵则贵右。兵者不祥之器，非君子之器，不得已而用之，恬淡为上。胜而不美，而美之者，是乐（yào）杀人。夫乐（yào）杀人者，则不可以得志于天下矣。吉事尚左，凶事尚右。偏将军居左，上将军居右，言以丧礼处之。杀人之众，以哀悲泣之，战胜，以丧礼处之。\n
        第三十二章\n
        　　道常无名，朴虽小，天下莫能臣也。侯王若能守之，万物将自宾。天地相合，以降甘露，民莫之令而自均。始制有名，名亦既有，夫亦将知止，知止所以不殆。譬道之在天下，犹川谷之于江海。\n
        第三十三章\n
        　　知人者智，自知者明。胜人者有力，自胜者强。知足者富。强行者有志。不失其所者久。死而不亡者寿。\n
        第三十四章\n
        　　大道氾（fàn泛）兮，其可左右。万物恃之而生而不辞，功成不名有，衣养万物而不为主。常无欲，可名于小；万物归焉而不为主，可名为大。以其终不自为大，故能成其大。\n
        第三十五章\n
        　　执大象，天下往。往而不害，安平太。乐（yuè）与饵，过客止。道之出口，淡乎其无味，视之不足见，听之不足闻，用之不可既。\n
        第三十六章\n
        　　将欲歙之，必固张之；将欲弱之，必固强之；将欲废之，必固兴之；将欲夺之，必固与之。是谓微明。柔弱胜刚强。鱼不可脱于渊，国之利器不可以示人。\n
        第三十七章\n
        　　道常无为而无不为。侯王若能守之，万物将自化。化而欲作，吾将镇之以无名之朴。无名之朴，夫亦将无欲。不欲以静，天下将自定。\n
        第三十八章\n
        　　上德不德，是以有德；下德不失德，是以无德。上德无为而无以为，下德为之而有以为，上仁为之而无以为，上义为之而有以为，上礼为之而莫之应，则攘臂而扔之。故失道而后德，失德而后仁，失仁而后义，失义而后礼。夫礼者，忠信之薄而乱之首。前识者，道之华而愚之始。是以大丈夫处其厚不居其薄，处其实不居其华。故去彼取此。\n
        第三十九章\n
        　　昔之得一者。天得一以清，地得一以宁，神得一以灵，谷得一以盈，万物得一以生，侯王得一以为天下贞。其致之，天无以清将恐裂，地无以宁将恐发（fèi），神无以灵将恐歇，谷无以盈将恐竭，万物无以生将恐灭，侯王无以贞将恐蹶（jué）。故贵以贱为本，高以下为基。是以侯王自谓孤、寡、不榖（谷gǔ）。此非以贱为本邪（yé）？非乎？故致舆（yù）无舆，不欲琭（lù）琭如玉，珞（luò）珞如石。\n
        第四十章\n
        　　反者道之动，弱者道之用。天下万物生于有，有生于无。\n
        第四十一章\n
        　　上士闻道，勤而行之；中士闻道，若存若亡；下士闻道，大笑之。不笑，不足以为道。故建言有之：明道若昧，进道若退，夷道若纇，上德若谷，大白若辱，广德若不足，建德若偷，质真若渝，大方无隅，大器晚（miǎn）成，大音希声，大象无形，道隐无名。夫唯道，善贷且成。\n
        第四十二章\n
        　　道生一，一生二，二生三，三生万物。万物负阴而抱阳，冲气以为和。人之所恶，唯孤、寡、不榖（谷gǔ），而王公以为称。故物或损之而益，或益之而损。人之所教，我亦教之：“强梁者不得其死”，吾将以为教父。\n
        第四十三章\n
        　　天下之至柔，驰骋天下之至坚。无有入无间。吾是以知无为之有益。不言之教，无为之益，天下希及之。\n
        第四十四章\n
        　　名与身孰亲？身与货孰多？得与亡孰病？ 是故甚爱必大费，多藏必厚亡，知足不辱，知止不殆，可以长久。\n
        第四十五章\n
        　　大成若缺，其用不弊。大盈若冲，其用不穷。大直若屈，大巧若拙，大辩若讷。躁胜寒，静胜热。清静为天下正。\n
        第四十六章\n
        　　天下有道，却走马以粪。天下无道，戎马生于郊。祸莫大于不知足，咎莫大于欲得。故知足之足，常足矣。\n
        第四十七章\n
        　　不出户，知天下；不窥牖（yŏu），见天道。其出弥远，其知弥少。是以圣人不行而知，不见而名，不为而成。\n
        第四十八章\n
        　　为学日益，为道日损。损之又损，以至于无为。无为而无不为。取天下常以无事，及其有事，不足以取天下。\n
        第四十九章\n
        　　圣人无常心，以百姓心为心。善者吾善之，不善者吾亦善之，德善。信者吾信之，不信者吾亦信之，德信。圣人在天下，歙歙（xī xī）焉，为天下浑其心，百姓皆注其耳目，圣人皆孩之。\n
        第五十章\n
        　　出生入死。生之徒，十有（yòu又）三；死之徒，十有三，人之生，动之死地，亦十有三。夫何故？以其生生之厚。盖闻善摄生者，陆行不遇兕（sì）虎，入军不被（pī）甲兵；兕无所投其角，虎无所措其爪（zhǎo），兵无所容其刃。夫何故？以其无死地。\n
        第五十一章\n
        　　道生之，德畜（xù）之，物形之，势成之。是以万物莫不尊道而贵德。道之尊，德之贵，夫莫之命而常自然。故道生之，德畜之。长之育之，亭之毒之，养之覆之。生而不有，为而不恃，长而不宰，是谓玄德。\n
        第五十二章\n
        　　天下有始，以为天下母。既得其母，以知其子，既知其子，复守其母，没身不殆。塞（sè）其兑，闭其门，终身不勤（qín瘽）。开其兑，济其事，终身不救。见小曰明，守柔曰强。用其光，复归其明，无遗身殃，是为习常。\n
        第五十三章\n
        　　使我介然有知，行于大道，唯施（yì）是畏。大道甚夷，而人好径。朝（cháo）甚除，田甚芜，仓甚虚；服文彩，带利剑，厌饮食，财货有余。是为盗夸，非道也哉！\n
        第五十四章\n
        　　善建者不拔，善抱者不脱，子孙以祭祀不辍（chuò）。修之于身，其德乃真；修之于家，其德乃余；修之于乡，其德乃长；修之于国，其德乃丰；修之于天下，其德乃普。故以身观身，以家观家，以乡观乡，以国观国，以天下观天下。吾何以知天下然哉？以此。\n
        第五十五章\n
        　　含德之厚，比于赤子。蜂虿（chài）虺（huǐ）蛇不螫（shì），猛兽不据，攫（jué）鸟不搏。骨弱筋柔而握固。未知牝（pìn）牡（mǔ）之合而全作，精之至也。终日号好而不嗄（shà），和之至也。知和曰常，知常曰明。益生曰祥，心使气曰强。物壮则老，谓之不道，不道早已。\n
        第五十六章\n
        　　知者不言，言者不知。塞（sè）其兑，闭其门，挫其锐，解其分，和其光，同其尘，是谓玄同。故不可得而亲，不可得而疏；不可得而利，不可得而害；不可得而贵，不可得而贱，故为天下贵。\n
        第五十七章\n
        　　以正治国，以奇用兵，以无事取天下。吾何以知其然哉，以此：天下多忌讳，而民弥贫；民多利器，国家滋昏；人多伎巧，奇物滋起；法令滋彰，盗贼多有。故圣人云：“我无为而民自化，我好静而民自正，我无事而民自富，我无欲而民自朴。”\n
        第五十八章\n
        　　其政闷闷，其民淳淳；其政察察，其民缺缺。祸兮福之所倚，福兮祸之所伏。孰知其极？其无正。正复为奇，善复为妖。人之迷，其日固久。是以圣人方而不割，廉而不刿，直而不肆，光而不耀。\n
        第五十九章\n
        　　治人事天，莫若啬。夫唯啬，是谓早服；早服谓之重积德；重积德则无不克，无不克则莫知其极；莫知其极，可以有国；有国之母，可以长久。是谓深根固柢，长生久视之道。\n
        第六十章\n
        　　治大国，若烹小鲜。以道莅天下，其鬼不神；非其鬼不神，其神不伤人；非其神不伤人，圣人亦不伤人。夫两不相伤，故德交归焉。\n
        第六十一章\n
        　　大国者下流，天下之交，天下之牝。牝常以静胜牡，以静为下。故大国以下小国，则取小国；小国以下大国，则取大国。故或下以取，或下而取。大国不过欲兼畜（xù）人，小国不过欲入事人。夫两者各得其所欲，大者宜为下。\n
        第六十二章\n
        　　道者万物之奥，善人之宝，不善人之所保。美言可以市尊，美行可以加人。人之不善，何弃之有？故立天子，置三公，虽有拱璧以先驷马，不如坐进此道。古之所以贵此道者何？不曰：以求得，有罪以免邪（yé）？故为天下贵。\n
        第六十三章\n
        　　为无为，事无事，味无味。大小多少，报怨以德。图难于其易，为大于其细；天下难事必作于易，天下大事必作于细。是以圣人终不为大，故能成其大。夫轻诺必寡信，多易必多难。是以圣人犹难之，故终无难矣。\n
        第六十四章\n
        　　其安易持，其未兆易谋，其脆易泮，其微易散。为之于未有，治之于未乱。合抱之木，生于毫末；九层之台，起于垒土；千里之行，始于足下。为者败之，执者失之。是以圣人无为故无败，无执故无失。民之从事，常于几成而败之。慎终如始，则无败事。是以圣人欲不欲，不贵难得之货；学不学，复众人之所过；以辅万物之自然，而不敢为。\n
        第六十五章\n
        　　古之善为道者，非以明民，将以愚之。民之难治，以其智多。故以智治国，国之贼；不以智治国，国之福。知此两者亦稽式，常知稽式是谓玄德。玄德深矣远矣，与物反矣，然后乃至大顺。\n
        第六十六章\n
        　　江海所以能为百谷王者，以其善下之，故能为百谷王。是以欲上民，必以言下之。欲先民，必以身后之。是以圣人处上而民不重，处前而民不害。是以天下乐推而不厌，以其不争，故天下莫能与之争。\n
        第六十七章\n
        　　天下皆谓我道大，似不肖（xiào）。夫（fú）唯大，故似不肖。若肖，久矣其细也夫（fú）！我有三宝，持而保之。一曰慈，二曰俭，三曰不敢为天下先。慈故能勇，俭故能广，不敢为天下先，故能成器长。今舍慈且勇，舍俭且广，舍后且先，死矣！夫慈以战则胜，以守则固。天将救之，以慈卫之。\n
        第六十八章\n
        　　善为士者不武，善战者不怒，善胜敌者不与，善用人者为之下，是谓不争之德，是谓用人之力，是谓配天之极。\n
        第六十九章\n
        　　用兵有言：吾不敢为主而为客，不敢进寸而退尺。是谓行（xíng）无行（háng），攘无臂，扔无敌，执无兵。祸莫大于轻敌，轻敌几丧吾宝。故抗兵相加，哀者胜矣。\n
        第七十章\n
        　　吾言甚易知，甚易行。天下莫能知，莫能行。言有宗，事有君。夫唯无知，是以不我知。知我者希，则我者贵。是以圣人被（pī）褐（hè）而怀玉。\n
        第七十一章\n
        　　知不知，上；不知知，病。夫唯病病，是以不病。圣人不病，以其病病，是以不病。\n
        第七十二章\n
        　　民不畏威，则大威至。无狭其所居，无厌其所生。夫唯不厌，是以不厌。是以圣人自知不自见（xiàn）；自爱不自贵。故去彼取此。\n
        第七十三章\n
        　　勇于敢则杀，勇于不敢则活，此两者或利或害。天之所恶，孰知其故？是以圣人犹难之。天之道，不争而善胜，不言而善应，不召而自来，繟（chǎn）然而善谋。天网恢恢，疏而不失。\n
        第七十四章\n
        　　民不畏死，奈何以死惧之？若使民常畏死，而为奇者，吾得执而杀之，孰敢？常有司杀者杀。夫代司杀者杀，是谓代大匠斫。夫代大匠斫者，希有不伤其手矣。\n
        第七十五章\n
        　　民之饥，以其上食税之多，是以饥。民之难治，以其上之有为，是以难治。民之轻死，以其求生之厚，是以轻死。夫唯无以生为者，是贤于贵生。\n
        第七十六章\n
        　　人之生也柔弱，其死也坚强。万物草木之生也柔脆，其死也枯槁。故坚强者死之徒，柔弱者生之徒。是以兵强则不胜，木强则共（烘）。强大处下，柔弱处上。\n
        第七十七章\n
        　　天之道，其犹张弓与？高者抑之，下者举之；有余者损之，不足者补之。天之道，损有余而补不足。人之道则不然，损不足以奉有余。孰能有余以奉天下？唯有道者。是以圣人为而不恃，功成而不处，其不欲见（xiàn）贤。\n
        第七十八章\n
        　　天下莫柔弱于水，而攻坚强者莫之能胜，以其无以易之。弱之胜强，柔之胜刚，天下莫不知，莫能行。是以圣人云：“受国之垢，是谓社稷主；受国不祥，是为天下王。”正言若反。\n
        第七十九章\n
        　　和大怨必有余怨，安可以为善？是以圣人执左契而不责于人。有德司契，无德司徹。天道无亲，常与善人。\n
        第八十章\n
        　　小国寡民。使有什（shí）伯（bǎi）之器而不用，使民重死而不远徙。虽有舟舆，无所乘之；虽有甲兵，无所陈之；使人复结绳而用之。甘其食，美其服，安其居，乐其俗。邻国相望，鸡犬之声相闻，民至老死，不相往来。\n
        第八十一章\n
        　　信言不美，美言不信。善者不辩，辩者不善。知者不博，博者不知。圣人不积。既以为人己愈有，既以与人己愈多。天之道，利而不害；圣人之道，为而不争。\n
    </string>
    <string name="heshanggong">
        道德经（河上公本）\n
        共5298/5460字\n
        ●体道第一\n
        　　道可道，非常道。名可名，非常名。无名，天地之始；有名，万物之母。故常无欲，以观其妙。常有欲，以观其徼。此两者，同出而异名。同谓之玄。玄之又玄，众妙之门。\n
        ●养身第二\n
        　　天下皆知美之为美，斯恶已；皆知善之为善，斯不善已。故有无相生，难易相成，长短相形，高下相倾，音声相和，前后相随。是以圣人处无为之事，行不言之教。万物作焉而不辞。生而不有，为而不恃，功成而弗居。夫唯弗居，是以不去。\n
        ●安民第三\n
        　　不尚贤，使民不争；不贵难得之货，使民不为盗；不见可欲，使心不乱。是以圣人之治，虚其心，实其腹，弱其志，强其骨，常使民无知无欲，使夫智者不敢为也。为无为，则无不治。\n
        ●无源第四\n
        　　道冲而用之，或不盈。渊乎似万物之宗。挫其锐，解其纷，和其光，同其尘，湛兮似若存。吾不知谁之子，象帝之先。\n
        ●虚用第五\n
        　　天地不仁，以万物为刍狗；圣人不仁，以百姓为刍狗。天地之间，其犹橐龠乎？虚而不屈，动而愈出。多言数穷，不如守中。\n
        ●成象第六\n
        　　谷神不死，是谓玄牝。玄牝之门，是谓天地根。绵绵若存，用之不勤。\n
        ●韬光第七\n
        　　天长地久，天地所以能长且久者，以其不自生，故能长生。是以圣人后其身，而身先；外其身，而身存。非以其无私耶，故能成其私。\n
        ●易性第八\n
        　　上善若水。水善利万物而不争，处众人之所恶，故几于道。居善地，心善渊，与善仁，言善信，正善治，事善能，动善时。夫唯不争，故无尤。\n
        ●运夷第九\n
        　　持而盈之，不知其已。揣而锐之，不可长保。金玉满堂，莫之能守。富贵而骄，自遗其咎。功成、名遂、身退，天之道。\n
        ●能为第十\n
        　　载营魄。抱一，能无离，专气致柔，能婴儿。涤除玄览，能无疵。爱民治国，能无为。天门开阖，能为雌。明白四达，能无知。生之、畜之。生而不有，为而不恃，长而不宰，是谓玄德。\n
        ●无用第十一\n
        　　三十辐共一毂，当其无，有车之用；埏埴以为器，当其无，有器之用；凿户牖以为室，当其无，有室之用。故有之以为利，无之以为用。\n
        ●检欲第十二\n
        　　五色令人目盲，五音令人耳聋，五味令人口爽，驰骋田猎，令人心发狂，难得之货，令人行妨。是以圣人为腹，不为目，故去彼取此。\n
        ●厌耻第十三\n
        　　宠辱若惊，贵大患若身。何谓宠辱？（宠为上），辱为下，得之若惊，失之若惊，是谓宠辱若惊。何谓贵大患若身？吾所以有大患者，为吾有身。及吾无身，吾有何患？故贵以身为天下者，则可寄于天下，爱以身为天下者，乃可以讬于天下。\n
        ●赞玄第十四\n
        　　视之不见名曰夷，听之不闻名曰希，抟之不得名曰微。此三者，不可致诘，故混而为一。其上不皦，其下不昧。绳绳不可名，复归于无物。是谓无状之状，无物之象，是谓忽恍。迎之不见其首，随之不见其后，执古之道，以御今之有，以知古始，是谓道纪。\n
        ●显德第十五\n
        　　古之善为士者，微妙玄通，深不可识。夫唯不可识，故强为之容﹕与兮若冬涉川，犹兮若畏四邻，俨兮其若客，涣兮若冰之将释，敦兮其若朴，旷兮其若谷，浑兮其若浊。孰能浊以（止）静之，徐清？孰能安以久动之，徐生？保此道者，不欲盈。夫唯不盈，故能蔽不新成。\n
        ●归根第十六\n
        　　致虚极，守静笃，万物并作，吾以观其复。夫物芸芸，各复归其根。归根曰静，是谓复命。复命曰常。知常曰明。不知常，妄作，凶。知常容。容乃公。公乃王。王乃天。天乃道。道乃久。没身不殆。\n
        ●淳风第十七\n
        　　太上，下知有之。其次亲之誉之。其次畏之。其次侮之。信不足焉，（有不信焉）。悠兮其贵言，功成事遂，百姓皆谓我自然。\n
        ●俗薄第十八\n
        　　大道废，有仁义；智慧出，有大伪；六亲不和，有孝慈；国家昏乱，有忠臣。\n
        ●还淳第十九\n
        　　绝圣弃智，民利百倍；绝仁弃义，民复孝慈；绝巧弃利，盗贼无有。此三者以为文不足，故令有所属。见素抱朴，少私寡欲。\n
        ●异俗第二十\n
        　　绝学，无忧。唯之与阿，相去几何？善之与恶，相去若何？人之所畏，不可不畏。荒兮其未央哉。众人熙熙，如享太牢，如春登台，我独怕兮其未兆，如婴儿之未孩；乘乘兮若无所归。众人皆有余，而我独若遗，我愚人之心也哉，沌沌兮。俗人昭昭，我独若昏；俗人察察，我独闷闷。忽兮若海。漂兮若无所止。众人皆有以，而我独顽似鄙。我独异于人，而贵食母。\n
        ●虚心第二十一\n
        　　孔德之容，唯道是从。道之为物，唯恍唯忽忽兮恍兮，其中有象；恍兮忽兮，其中有物，窈兮冥兮，其中有精，其精甚真，其中有信。自古及今，其名不去，以阅众甫。吾何以知众甫之然哉？以此。\n
        ●益谦第二十二\n
        　　曲则全，枉则直，洼则盈，弊则新，少则得，多则惑。是以圣人抱一为天下式。不自见，故明；不自是，故彰；不自伐，故有功；不自矜，故长。夫唯不争，故天下莫能与之争。古之所谓曲则全者，岂虚言哉？诚全而归之。\n
        ●虚无第二十三\n
        　　希言自然。飘风不终朝，骤雨不终日。孰为此者？天地。天地尚不能久，而况于人乎？故从事于道者，道者同于道，德者同于德，失者同于失。同于道者，道亦乐得之；同于德者，德亦乐得之；同于失者，失亦乐得之。信不足焉，有不信焉。\n
        ●苦恩第二十四\n
        　　跂者不立，跨者不行，自见者不明，自是者不彰，自伐者无功，自矜者不长。其于道也，曰余食赘行。物或恶之，故有道者不处也。\n
        ●象元第二十五\n
        　　有物混成，先天地生。寂兮寥兮，独立而不改，周行而不殆，可以为天下母，吾不知其名，字之曰道，强为之名曰大。大曰逝，逝曰远，远曰反，故道大，天大，地大，王亦大。域中有四大，而王居其一焉。人法地，地法天，天法道，道法自然。\n
        ●重德第二十六\n
        　　重为轻根，静为躁君。是以圣人终日行，不离辎重。虽有荣观、燕处，超然。奈何万乘之主，而以身轻天下？轻则失臣，躁则失君。\n
        ●巧用第二十七\n
        　　善行无辙迹，善言无瑕谪，善计不用筹策，善闭无关楗而不可开，善结无绳约而不可解。是以圣人常善救人，故无弃人；常善救物，故无弃物，是谓袭明。故善人者，不善人之师；不善人者，善人之资。不贵其师，不爱其资，虽智大迷，是谓要妙。\n
        ●反朴第二十八\n
        　　知其雄，守其雌，为天下溪。为天下溪，常德不离。复归于婴儿。知其白，守其黑，为天下式。为天下式，常德不忒。复归于无极。知其荣，守其辱，为天下谷。为天下谷，常德乃足，复归于朴。朴散则为器，圣人用之则为官长，故大制不割。\n
        ●无为第二十九\n
        　　将欲取天下，而为之，吾见其不得已。天下神器，不可为也，为者败之，执者失之。故物或行或随，或歔或吹。或强或羸，或载或隳。是以圣人去甚，去奢，去泰。\n
        ●俭武第三十\n
        　　以道佐人主者，不以兵强天下，其事好还，师之所处，荆棘生焉。大军之后，必有凶年。善者果而已，不敢以取强。果而勿矜，果而勿伐，果而勿骄，果而不得已，果而勿强。物壮则老，是谓不道，不道早已。\n
        ●偃武第三十一\n
        　　夫佳兵者，不祥之器。物或恶之，故有道者不处。君子居则贵左，用兵则贵右。兵者不祥之器，非君子之器，不得已而用之。恬淡为上。胜而不美，而美之者，是乐杀人。夫乐杀人者，则不可以得志于天下矣。吉事尚左，凶事尚右。偏将军居左，上将军居右，言以丧礼处之。杀人众多，以哀悲泣之。战胜，以丧礼处之。\n
        ●圣德第三十二\n
        　　道常无名，朴虽小，天下莫能臣也。侯王若能守之，万物将自宾。天地相合，以降甘露，民莫之令而自均。始制有名。名亦既有，天亦将知之。知之，所以不殆。譬道之在天下，犹川谷之于江海。\n
        ●辩德第三十三\n
        　　知人者智，自知者明。胜人者有力，自胜者强。知足者富。强行者有志。不失其所者久。死而不亡者寿。\n
        ●任成第三十四\n
        　　大道氾兮，其可左右。万物恃之而生，而不辞，功成（而）不名有。爱养万物而不为主。常无欲，可名于小。万物归焉而不为主，可名为大。是以圣人终不为大，故能成其大。\n
        ●仁德第三十五\n
        　　执大象，天下往。往而不害，安平太。乐与饵，过客止。道之出口，淡乎其无味，视之不足见，听之不足闻，用之不可既。\n
        ●微明第三十六\n
        　　将欲歙之，必固张之；将欲弱之，必固强之；将欲废之，必固兴之；将欲夺之，必固与之，是谓微明。柔弱胜刚强。鱼不可脱于渊，国之利器不可以示人。\n
        ●为政第三十七\n
        　　道常无为，而无不为。侯王若能守之，万物将自化。化而欲作，吾将镇之以无名之朴。无名之朴，亦将无欲，不欲以静，天下将自定。\n
        ●论德第三十八\n
        　　上德不德，是以有德；下德不失德，是以无德。上德无为，而无以为；下德为之，而有以为。上仁为之，而无以为；上义为之，而有以为。上礼为之，而莫之应，则攘臂而仍之。故失道而后德，失德而后仁，失仁而后义，失义而后礼。夫礼者，忠信之薄，而乱之首。前识者，道之华。而愚之始。是以大丈夫处其厚，不处居其薄；处其实，不处其华，故去彼取此。\n
        ●法本第三十九\n
        　　昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下正。其致之，天无以清将恐裂，地无以宁将恐发，神无以灵将恐歇，谷无盈将恐竭，万物无以生将恐灭，侯王无以贵高将恐蹶。故贵（必）以贱为本，高以下为基。是以侯王自称孤寡不谷。此非以贱为本耶？非乎！故致数车无车，不欲琭琭如玉，落落如石。\n
        ●去用第四十\n
        　　反者道之动，弱者道之用。天下万物生于有，有生于无。\n
        ●同异第四十一\n
        　　上士闻道，勤而行之；中士闻道，若存若亡；下士闻道，大笑之，不笑不足以为道。故建言有之？明道若昧。进道若退，夷道若颣，上德若谷，大白若辱，广德若不足，建德若揄，质真若渝，大方无隅，大器晚成，大音希声，大象无形，道隐无名，夫唯道善贷且成。\n
        ●道化第四十二\n
        　　道生一，一生二，二生三，三生万物。万物负阴而抱阳，冲气以为和。人之所恶，唯孤寡不谷，而王公以为称。故物或损之而益，或益之而损。人之所教，我亦教之。强梁者，不得其死，吾将以为教父。\n
        ●遍用第四十三\n
        　　天下之至柔，驰骋天下之至坚。无有入（于）无间。吾是以知无为之有益。不言之教，无为之益，天下希及之。\n
        ●立戒第四十四\n
        　　名与身孰亲？身与货孰多？得与亡孰病？甚爱必大费，多藏必厚亡。知足不辱，知止不殆，可以长久。\n
        ●洪德第四十五\n
        　　大成若缺，其用不弊；大盈若冲，其用不穷。大直若屈，大巧若拙，大辩若讷。躁胜寒，静则热，清静为天下正。\n
        ●俭欲第四十六\n
        　　天下有道，却走马以粪；天下无道，戎马生于郊。罪莫大于不知足，咎莫大于欲得。故知足之足，常足矣。\n
        ●鉴远第四十七\n
        　　不出户（以）知天下，不窥牖（以）见天道，其出弥远，其知弥少。是以圣人不行而知，不见而名，不为而成。\n
        ●忘知第四十八\n
        　　为学日益，为道日损。损之又损（之），以至于无为，无为而无不为。取天下常以无事，及其有事，不足以取天下。\n
        ●任德第四十九\n
        　　圣人无常心，以百姓心为心。善者吾善之，不善者吾亦善之，德善；信者吾信之，不信者吾亦信之，德信。圣人在天下怵怵，为天下浑其心。百姓皆注其耳目，圣人皆孩之。\n
        ●贵生第五十\n
        　　出生入死。生之徒十有三，死之徒十有三，人之生，动之死地十有三。夫何故？以其求生之厚。盖闻善摄生者，陆行不遇兕虎，入军不被甲兵，兕无（所）投其角，虎无所措（其）爪，兵无所容其刃。夫何故？以其无死地。\n
        ●养德第五十一\n
        　　道生之，德畜之，物形之，势成之。是以万物莫不尊道而贵德。道之尊，德之贵，夫莫之命而常自然。故道生之，德畜之。长之育之，成之孰之，养之覆之。生而不有，为而不恃，长而不宰，是谓玄德。\n
        ●归元第五十二\n
        　　天下有始，以为天下母。既知其母，以知其子；既知其子，复守其母，没身不殆。塞其兑，闭其门，终身不勤。开其兑，济其事，终身不救。见小曰明，守柔曰强。用其光，复归其明。无遗身殃，是为习常。\n
        ●益证第五十三\n
        　　使我介然有知，行于大道。唯施是畏。大道甚夷，而民好径。朝甚除，田甚芜，仓甚虚，服文彩，带利剑，厌饮食，财货有余，是为盗夸。（盗夸），非道（也）哉﹗\n
        ●修观第五十四\n
        　　善建者不拔，善抱者不脱，子孙祭祀不辍。修之于身，其德乃真；修之于家，其德乃余；修之于乡，其德乃长；修之于国，其德乃丰；修之于天下，其德乃普。故以身观身，以家观家，以乡观乡，以国观国，以天下观天下。（吾）何以知天下之然哉？以此。\n
        ●玄符第五十五\n
        　　含德之厚，比于赤子。毒虫不螫，猛兽不据，攫鸟不搏。骨弱筋柔而握固。未知牝牡之合而脧作，精之至也。终日号而不哑，和之至也。知和曰常，知常日明，益生日祥，心使气日强。物壮则老，谓之不道，不道早已。\n
        ●玄徳第五十六\n
        　　知者不言，言者不知。塞其兑，闭其门，挫其锐，解其纷，和其光，同其尘，是谓玄同。故不可得而亲，亦不可得而疏；不可得而利，亦不可得而害；不可得而贵，亦不可得而贱，故为天下贵。\n
        ●淳风第五十七\n
        　　以正治国，以奇用兵，以无事取天下。吾何以知其然哉？以此。天下多忌讳而民弥贫。民多利器，国家滋昏。人多技巧，奇物滋起。法物滋彰，盗贼多有。故圣人云﹕我无为而民自化，我好静而民自正，我无事而民自富，我无欲而民自朴。\n
        ●顺化第五十八\n
        　　其政闷闷，其民醇醇；其政察察，其民缺缺。祸兮福之所倚，福兮祸之所伏。孰知其极，其无正。正复为奇，善复为妖。人之迷，其日固久。是以圣人方而不割，廉而不害，直而不肆，光而不耀。\n
        ●守道第五十九\n
        　　治人，事天，莫若啬。夫唯啬，是谓早服。早服谓之重积德。重积德则无不克，无不克则莫知其极，莫知其极（则）可以有国。有国之母，可以长久。是谓深根固蒂，长生久视之道。\n
        ●居位第六十\n
        　　治大国若烹小鲜。以道莅天下，其鬼不神。非其鬼不神，其神不伤人。非其神不伤人，圣人亦不伤人。夫两不相伤，故德交归焉。\n
        ●谦徳第六十一\n
        　　大国者下流，天下之交，天下之牝。牝常以静胜牡，以静为下。故大国以下小国，则取小国；小国以下大国，则取大国。或下以取，或下而取。大国不过欲兼畜人，小国不过欲入事人。夫两者各得其所欲，大者宜为下。\n
        ●为道第六十二\n
        　　道者万物之奥，善人之宝，不善人之所保。美言可以市，尊行可以加人。人之不善，何弃之有。故立天子，置三公，虽有拱璧以先驷马，不如坐进此道。古之所以贵此道者，何不日以求得？有罪以免耶，故为天下贵。\n
        ●恩始第六十三\n
        　　为无为，事无事，味无味。大小多少，报怨以德。图难于其易，为大于其细。天下难事必作于易，天下大事必作于细。是以圣人终不为大，故能成其大。夫轻诺必寡信，多易必多难。是以圣人犹难之，故终无难。\n
        ●守微第六十四\n
        　　其安易持，其未兆易谋。其脆易破，其微易散。为之于未有，治之于未乱。合抱之木，生于毫末；九层之台，起于垒土；千里之行，始于足下。为者败之，执者失之。圣人无为故无败，无执故无失。民之从事，常于几成而败之，慎终如始，则无败事。是以圣人欲不欲，不贵难得之货；学不学，复众人之所过，以辅万物之自然，而不敢为。\n
        ●淳徳第六十五\n
        　　古之善为道者，非以明民，将以愚之。民之难治，以其智多。以智治国，国之贼；不以智治国，国之福。知此两者亦楷式。常知楷式，是谓玄德。玄德深矣、远矣，与物反矣。乃至大顺。\n
        ●后己第六十六\n
        　　江海所以能为百谷王者，以其善下之，故能为百谷王。是以圣人欲上民，必以（其）言下之；欲先民，必以（其）身后之。是以圣人处上而民不重，处前而民不害。是以天下乐推而不厌。以其不争，故天下莫能与之争。\n
        ●三宝第六十七\n
        　　天下皆谓我道大，似不肖。夫唯大，故似不肖。若肖久矣。其细也夫﹗我有三宝，持而保之：一曰慈，二曰俭，三曰不敢为天下先。慈故能勇，俭故能广，不敢为天下先，故能成器长。今舍（其）慈且勇，舍（其）俭且广，舍（其）后且先，死矣，夫慈，以战则胜，以守则固。天将救之，以慈卫之。\n
        ●配天第六十八\n
        　　善为士者不武，善战者不怒，善胜敌者不与，善用人者为下。是谓不争之德，是谓用人之力，是谓配天，古之极。\n
        ●玄用第六十九\n
        　　用兵有言﹕吾不敢为主，而为客；不敢进寸，而退尺。是谓行无行，攘无臂，仍无敌，执无兵。祸莫大于轻敌，轻敌几丧吾宝。故抗兵相加，哀者胜矣。\n
        ●知难第七十\n
        　　吾言甚易知，甚易行。天下莫能知、莫能行。言有宗，事有君。夫唯无知，是以不我知。知我者希，则我者贵。是以圣人被褐怀玉。\n
        ●知病第七十一\n
        　　知不知上，不知知病。夫唯病病，是以不病。圣人不病，以其病病，是以不病。\n
        ●爱己第七十二\n
        　　民不畏威，（则）大威至矣。无狭其所居，无厌其所生。夫惟不厌，是以不厌。是以圣人自知不自见，自爱不自贵，故去彼取此。\n
        ●任为第七十三\n
        　　勇于敢则杀，勇于不敢则活。此两者，或利或害。天之所恶，孰知其故？是以圣人犹难之。天之道，不争而善胜，不言而善应，不召而自来，繟然而善谋。天网恢恢，疏而不失。\n
        ●制惑第七十四\n
        　　民不畏死，奈何以死惧之？若使民常畏死，而为奇者，吾得执而杀之，孰敢？常有司杀者。夫代司杀者，是谓代大匠斲。夫代大匠斲者，希有不伤其手矣。\n
        ●贪损第七十五\n
        　　民之饥，以其上食税之多，是以饥。民之难治，以其上有为，是以难治。民之轻死，以其求生之厚，是以轻死。夫唯无以生为者，是贤于贵生。\n
        ●戒强第七十六\n
        　　人之生也柔弱，其死也坚强。万物草木之生也柔脆，其死也枯槁。故坚强者死之徒，柔弱者生之徒。是以兵强则不胜，木强则共。强大处下，柔弱处上。\n
        ●天道第七十七\n
        　　天之道，其犹张弓乎？高者抑之，下者举之，有余者损之，不足者益之。天之道，损有余而补不足。人之道则不然，损不足以奉有余。孰能有余以奉天下，唯有道者。是以圣人为而不恃，功成而不处，其不欲见贤。\n
        ●任信第七十八\n
        　　天下柔弱莫过于水，而攻坚强者莫之能胜，其无以易之。弱之胜强，柔之胜刚，天下莫不知，莫能行，故圣人云﹕受国之垢，是谓社稷主；受国不祥，是为天下王。正言若反。\n
        ●任契第七十九\n
        　　和大怨，必有余怨，安可以为善。是以圣人执左契，而不责于人。有德司契，无德司彻。天道无亲，常与善人。\n
        ●独立第八十\n
        　　小国寡民，使（民）有什伯，人之器而不用。使民重死，而不远徙。虽有舟舆，无所乘之；虽有甲兵，无所陈之，使民复结绳而用之。甘其食，美其服，安其居，乐其俗。邻国相望，鸡狗之声相闻，民至老（死）不相往来。\n
        ●显质第八十一\n
        　　信言不美，美言不信。善者不辩，辩者不善。知者不博，博者不知。圣人不积，既以为人，己愈有；既以与人，己愈多。天之道，利而不害。圣人之道，为而不争。\n
        注：刘通新依据王卡点校《老子道德经河上公章句》（中华书局出版社）整理。全文字符数7038；原经文字符数6501；原经文字数5302。2012年3月。
    </string>
    <string name="hsgzhujie">
        道德经/河上公注\n
        　　东莱先生吕祖谦重校正\n
        　　先据四部丛刊影印常熟瞿氏铁琴铜剑楼藏宋刊本録原文，再据王卡点校《老子道德経河上公章句》（中华书局1993年8月版）録校语，但王氏所校并未全録，仅録有关文义者。王氏所用底本为影宋本。即四部丛刊影印常熟瞿氏铁琴铜剣楼藏宋建安虞氏刊本。此本注中原含有王弼注与唐玄宗注，王氏校理时除去。\n
        　　王氏校雠所据本\n
        　　广明本，唐广明元年刻老子道德経幢，原在江苏泰州，后移置镇江焦山定慧寺。\n
        　　敦煌唐写本，S477号。\n
        　　敦煌唐写本，S4681，P2639号。本为同一卷子撕裂为二。\n
        　　敦煌唐写本，S3926号。\n
        　　敦煌唐写本，日本四天王寺大学藏本，西域考古図谱收録本。\n
        　　四部丛刊影印本。\n
        　　天禄本，天禄琳琅丛书影印宋刘氏刻本。\n
        　　道藏本，道藏所收。避宋太祖讳。\n
        　　顾本，道藏顾欢道德真经注疏。\n
        　　强本，道藏强思齐道德真经玄德纂疏。\n
        　　集注本，道藏中道德真经集注，题[唐明皇，河上公，王弼，王方（加雨头）注]。\n
        　　刘本，道藏刘惟永道德真经集注。\n
        　　范应元本，范应元老子道德经古本集注，续古逸丛书影宋本。\n
        　　取善集，道藏李霖道德真经取善集。\n
        　　彭耜本，道藏彭耜道德真经集注释文。\n
        　　陈景元本，道藏陈景元道德真经藏室纂微篇。\n
        　　危大有本，道藏危大有道德真经集注。\n
        　　老子道德经序\n
        　　太极左仙公葛玄造\n
        　　老子体自然而然，生乎太无之先，起乎无因，经歴天地，终始不可称载，终乎无终，穷乎无穷，极乎无极，故无极也。与大道而伦化为天地而立根，布气于十方，抱道德之至淳浩浩荡荡不可名也。焕乎其有文章，巍巍乎其有成功，渊乎其不可量，堂堂乎为神明之宗，三光持以朗照天地禀以得生乾坤运以吐精高而无民，贵而无位，覆载无穷，阐教八方，诸教八方诸天，普弘大道，开辟以前，复下为国师，代代不休，人莫能知之。匠成万物，不言我为，玄之德也，故众圣所共尊，道尊德贵，夫莫之命而常自然，惟老氏乎。周时，复托神李母，剖左腋而生，生即皓然，号曰老子，老子之号，因玄而出，在天地之先，无衰老之期，故曰老子。世人谓，老子当始于周代，老子之号，始于无数之劫甚，窈窈冥冥，眇邈久远矣。世衰大道不行，西游天下，关令尹喜曰，大道将隠乎，愿为我著书，于是作道德二篇五千文上下経焉。夫五千文宣道德之源，大无不包，细无不入，天人之自然経也。余先师有言，精进研之，则声参太极，高上遥唱，诸天歓楽，则携契玄人，静思期真，则众妙感会，内観形影，则神气长存，体洽道德，则万神震伏，祸灭九阴，福生十方，安国宁家，孰能知乎。无为之文，夸之不辱，饰之不荣，挠之不浊，澄之不清，自然也，应道而见，传告无穷，常者也。故知常曰明，大道何为哉，弘之由人，斯文尊妙，可不极精乎。粗述一篇，唯有道者宝之焉。\n
        　　河上公者莫知其姓名也，汉孝文皇帝时，结草为庵于河之滨，常读老子道德经，文帝好老子之言，诏命诸王公大臣州牧二千石朝直众官，皆令诵之，有所不解数句，天下莫能通者，闻侍郎裴楷说河上公诵老子，乃遣诏使，赍所不了义问之。公曰，道尊德贵，非可遥问也。文帝即驾从诣之，帝曰，普天之下，莫非王土，率土之宾，莫非王臣，域中有四大，王居其一也。子虽有道，犹朕民也。不能自屈，何乃高乎。朕足使人富贵贫贱。须臾河上公即拊掌坐跃，冉冉在虚空之中，如云之升，去地百余丈而止于玄虚，良久，俯而答曰，今上不至天，中不累人，下不居地，何民之有。陛下焉能令余富贵贫贱乎。帝乃悟之，知是神人，方下辇稽首礼谢曰，朕以不德，忝统先业，才不任大，忧于不堪，虽治世事而心敬道德，直以暗昧，多所不了，惟蒙道君弘愍，有以教之，则幽夕睹太阳之曜光。河上公即授素书老子道德经章句二卷，谓帝曰，敦研此则所疑自解，余注是经以来，千七百余年，凡传三人，连子四矣，勿示非其人。文帝跪受经，言毕，失公所在。论者以为，文帝好老子大道，世人不能尽通其义，而精思遐感，上彻太上，道君遣神人，特下教之，便去耳。恐文帝心未纯信，故示神变以悟帝意，欲成其道真，时人因号曰河上公焉。\n
        　　（刘按，关于此序，日人多有研究）\n
        　　提要\n
        　　《老子注》二卷，旧本题河上公撰。晁公武《读书志》曰：太史公谓河上丈人通《老子》，再传而至盖公。盖公即齐相曹参师也。而葛洪谓河上公者莫知其姓名，汉孝文时居河之滨。侍郎裴楷言其通《老子》，孝文诣问之，即授《素书道经》。两说不同，当从太史公云云。案晁氏所引乃《史记·乐毅列传赞》之文，叙述源流甚悉。然《隋志·道家》载老子《道德经》二卷，汉文帝时河上公注，又载梁有战国时河上丈人注《老子》经二卷亡。则两河上公各一人，两《老子注》各一书。战国时河上公书在隋已亡，今所传者实汉河上公书耳。明朱东光刻是书，题曰秦人，盖未详考。惟是文帝驾临河上，亲受其书，无不入秘府之理，何以刘向《七略》载注《老子》者三家，独不列其名？且孔颖达《礼记正义》称马融为《周礼注》，欲省学者两读，故具载本文，後汉以来，始就经为注。何以是书作於西汉，注已散入各句下？《唐书·刘子玄传》，称《老子》无河上公注，欲废之而立王弼。前此陆德明作《经典释文》，虽叙录之中亦采葛洪《神仙传》之说，颇失辨正，而所释之本则不用此注而用王弼注。二人皆一代通儒，必非无据。详其词旨，不类汉人，殆道流之所依托欤？相传已久，所言亦颇有发明，姑存以备一家可耳。\n\n
        　　正文\n
        ●体道第一\n
        　　道可道。――谓经术政教之道也。\n
        　　非常道。――非自然长生之道也。常道当以无为养神，无事安民，含光藏晖，灭迹匿端，不可称道。1，刘本当以作常以。\n
        　　名可名。――谓富贵尊荣高世之名也。1，刘本高世作万世。\n
        　　非常名。――非自然常在之名也。常名当如婴儿之未言鸡子之未分，明珠在蚌中，美玉处石闲，内虽昭昭，外如愚顽。\n
        　　无名天地之始。――无名者谓道，道无形，故不可名也。始者道本也，吐气布化，出于虚无，为天地本始也。1，道藏本道本作道之本。顾本，强本无[本也]二字。\n
        　　有名万物之母。――有名谓天地，天地有形位，有阴阳有柔刚，是其有名也。万物母者天地含气生万物，长大成熟，如母之养子也。1，有阴阳的有字，据顾本补。2，道藏其有名作其名。3，强本天地含气作天地合气。4，道藏成熟作成就。\n
        　　故常无欲以观其妙。――妙，要也。人常能无欲，则可以观道之要，要谓一也。一出布名道，赞叙明是非也。1，道藏作[则以观道之要妙]。\n
        　　常有欲以观其徼。――徼，归也。常有欲之人，可以观世俗之所归趣也。\n
        　　此两者同出而异名。――两者，谓有欲无欲也。同出者，同出人心也。而异名者，所名各异也。名无欲者长存，名有欲者亡身也。1，同出人心，道藏作[谓同于人心]，顾本作[同出人之心也]。2，所名各异，道藏作所名曰异。3，名无欲，名有欲，顾本作无欲，有欲。4，强本此段作[有欲无欲，同出人心。无欲长存，有欲亡身，故异也。]\n
        　　同谓之玄。――玄，天也。言有欲之人与无欲之人同受气于天也。\n
        　　玄之又玄。――天中复有天也。禀气有厚薄，得中和滋液则生贤圣，得错乱污辱则生贪淫也。1，污辱，道藏本作浊辱，顾本作浊厚。\n
        　　众妙之门。――能知天中复有天，禀气有厚薄，除情去欲，守中和，是谓知道要之门戸也。1，除情去欲，道藏无去字。2，是谓一句，道藏本作[是谓知道要妙之门也]，顾本作[是谓知道之门也。]\n
        ●养身第二\n
        　　天下皆知美之为美。――自扬己美，使显彰也。1，集注本使作便。\n
        　　斯恶已。――有危亡也。1，集注本作[有粗玉也]。\n
        　　皆知善之为美。――有功名也。\n
        　　斯不善已。――人所争也。\n
        　　故有无相生。――见有而为无也。\n
        　　难易相成。――见难而为易也。\n
        　　长短相形。――见短而为长也。１，道藏本作见短之相形也。\n
        　　高下相倾、――见高而为下也。\n
        　　音声相和。――上唱下必和也。\n
        　　前后相随。――上行下必随之也。１，刘本随作倾。\n
        　　是以圣人处无为之事。――以道治也。\n
        　　行不言之教。――以身率导之也。\n
        　　万物作焉而不辞。――各自动作，不辞谢而逆止。１，影宋本原作动也。道藏本作动作。\n
        　　生而不有。――元气生万物而不有。１，意林和强本此句作元気万物而不有也。\n
        　　为而不恃。――道所施为，不恃望其报也。强本作不恃其报，道藏本作不望其报，意林作不求其报。\n
        　　功成而弗居。――功成事就，退避不居其位。１，弗居，道藏作不居。\n
        　　夫惟不居。――夫惟功成不居其位。\n
        　　是以不去。――福德常在，不去其身也。此言不行不可随，不言不可知矣。上六句有高下长短，君开一源，下生百端，百端之变，无不动乱。１，矣，只有刘本作矣，影宋本等作疾。２，君，道藏本作若。\n
        ●安民第三\n
        　　不尚贤。――贤谓世俗之贤，辩口明文，离道行权，去质为文也。不尚者，不贵之以禄，不尊之以官也。\n
        　　使民不争。――不争功名，返自然也。\n
        　　不贵难得之货。――言人君不御好珍宝，黄金弃于山，珠玉捐于渊也。\n
        　　使民不为盗。――上化清静，下无贪人。\n
        　　不见可欲。――放郑声，远佞人。\n
        　　使心不乱。――不邪淫，不惑乱也。\n
        　　是以圣人之治，――说圣人治国与治身也。\n
        　　虚其心，――除嗜欲，去烦乱也。\n
        　　实其腹，――怀道抱一，守五神也。\n
        　　弱其志，――和柔谦虚，不处权也。\n
        　　强其骨，――爱精重施，髓满骨坚。\n
        　　常使民无知无欲，――反朴守淳。\n
        　　使夫智者不敢为也。――思虑深，不轻言。\n
        　　为无为，――不造作，动因循。\n
        　　则无不治。――德化厚，百姓安。\n
        ●无源第四\n
        　　道冲而用之。――冲，中也。道匿名藏誉，其用在中。\n
        　　或不盈。――或，常也。道常谦虚，不盈满。\n
        　　渊乎似万物之宗。――道渊深不可知也、似为万物之宗祖。\n
        　　挫其鋭。――鋭、进也。人欲鋭精进取功名、当挫上之法道不自也。\n
        　　解其纷。――纷、结根也。当念道无为以解释。\n
        　　和其光。――言虽有独见之明、当知闇昧、不当以擢乱人也。\n
        　　同其尘。――常与众庶同垢尘不当自别殊。\n
        　　湛兮似若存。――言当湛然安静故能长存不亡。\n
        　　吾不知谁之子。――老子言我不知道所从生。\n
        　　象帝之先。――道自在天帝之前，此言道乃先天地生也。至今在者以能安静湛然不劳烦欲使人修身法道。\n
        ●虚用第五\n
        　　天地不仁。――天施地化，不以仁恩任自然也。\n
        　　以万物为刍狗。――天地生万物人最为贵天地视之如刍草狗畜不责望其报也。\n
        　　圣人不仁。――圣人爱养万民不以仁恩法天地行自然。\n
        　　以百姓为刍狗。――圣人视百姓如刍草狗畜，不责望其礼意。\n
        　　天地之间。――天地之间空虚和气流行，故万物自生人能除情欲节滋味，清五藏，则神明居之也。\n
        　　其犹橐钥乎。――橐钥中空虚，人能有声气。\n
        　　虚而不屈，动而愈出。――言空虚无有屈竭时动摇之益出声气也。\n
        　　多言数穷。――多事害神多言害身，口开舌举，必有祸患。\n
        　　不如守中。――不如守德于中育养精神爱气希言。\n
        ●成象第六\n
        　　谷神不死。――谷养也。人能养神则不死也。神谓五藏之神也。肝藏魂，肺藏魄，心藏神，肾藏精，脾藏志，五藏尽伤则五神去矣。\n
        　　是谓玄牝。――言不死之有在于玄牝。玄，天也。于人为鼻，入藏于心，五气清微，为精神聪明，音声五性其鬼曰魂。魂者雄也，主出入人鼻，与天通，故鼻为玄也。地食人以五味，从口入，藏于胃，五性浊辱，为形骸骨肉，血脉六情其鬼曰魄，魄者雌也，主出入于口与天地通，故口为牝也。\n
        　　玄牝之门，是谓天地根。――根元也。言鼻口之门是乃通天地之元气所从往来。\n
        　　绵绵若存。――鼻口呼翕（加口旁在左）喘息当绵绵微妙若可存复若无有。\n
        　　用之不勤。――用气常宽舒不当急疾勤（下加心）劳也。\n
        ●韬光第七\n
        　　天长地久。――说天地长生久寿以谕（改言为口）教人也。\n
        　　天地所以能长且久者，以其不自生。――天地所以独长且久者，以其安静施不荣报不如人居处汲汲求自饶之利夺人以自与。\n
        　　故能长生。――以其不求生故能长生不终也。\n
        　　是以圣人后其身。――先人而后己者也。\n
        　　而身先。――天下敬之先以为长。\n
        　　外其身。――薄己而厚人也。\n
        　　而身存。――百姓爱之如父母神明佑（改示旁）之若赤子，故身常存。\n
        　　非以其无私邪。――圣人为人所爱神明所佑（改示旁）非以其公正无私所致乎。\n
        　　故能成其私。――人以为私者欲以厚己也，圣人无私而己自厚，故能成其私也。\n
        ●易性第八\n
        　　上善若水。――上善之人，如水之性。\n
        　　水善利万物。――水在天为雾露，在地为泉源也。\n
        　　而不争，处众人之所恶。――众人恶卑湿垢浊，水独静流居之也。\n
        　　故几于道。――水性几于与道同。\n
        　　居善地。――水性善喜于地草木之上即流而下有似于牝动而下人也。\n
        　　心善渊。――水深空虚，渊深清明。\n
        　　与善仁。――万物得水以生与虚不与盈也。\n
        　　言善信。――水内影照形不失其情也。\n
        　　正善治。――无有不洗，清且平也。\n
        　　事善能。――能方能圆，曲直随形。\n
        　　动善时。――夏散冬凝应期而动不失天时。\n
        　　夫唯不争。――壅之则止，决之则流，听从人也。\n
        　　故无尤。――水性如是，故天下无有怨尤水者也。\n
        ●运夷第九\n
        　　持而盈之，不如其已。――盈，满也。已，止也。持满必倾，不如止也。\n
        　　揣而鋭之，不可长保。――揣，治也。先揣之后必弃捐。\n
        　　金玉满堂，莫之能守。――嗜欲伤神，财多累身。\n
        　　富贵而骄自遗其咎。――大富当赈贫贵当怜贱而反骄恣必被祸患也。\n
        　　功成名遂身退天之道。――言人所为功成事立名迹称遂不退身避位则遇于害，此乃天之常道也。譬如日中则移，月满则亏物盛则衰乐极则哀。\n
        ●能为第十\n
        　　载营魄。――营魄，魂魄也。人载魂魄之上，得以生当爱养之，喜怒亡魂座惊伤魄魂在肝魄在肺，美酒甘肴腐人韦（左加月）肺，故魂静志道不乱，魄安得寿延年也。\n
        　　抱一能无离。――言人能抱一使不离于身则长存一者道始所生大和之精气也。故曰一布名于天下天得一以清，地得一以宁，侯王得一以为正平。入为心，出为行，布施为德，总名为一。一之为言志一无二也。\n
        　　专气致柔。――专守精气使不乱则形体能应之而柔顺。\n
        　　能婴儿。――能如婴儿内无思虑外无政事，则精神不去也。\n
        　　涤除玄览。――当洗其心使洁净也。心居玄冥之处，览知万事，故谓之玄览也。\n
        　　能无疵。――不淫邪也。净能无疵病乎。\n
        　　爱民治国。――治身者爱气，则身全。治国者爱民则国安。\n
        　　能无知。――治身者呼吸精气无令耳闻也。治国者布施惠德无令下知也。\n
        　　天门开阖。――天门谓北极紫微宫。开阖谓终始五际也。治身天门谓鼻孔，开谓喘息，阖谓呼吸也。\n
        　　能无雌。――治身当如雌牝安静柔弱治国应变和而不唱。\n
        　　明白四达。――言达明白如日月四通满于天下八极之外，故曰视之不见听之不闻，彰布之于十方焕焕煌煌也。\n
        　　能无知。――无有能知道满于天下者。\n
        　　生之畜之。――道生万物而畜养之。\n
        　　生而不有。――道生万物无所取有。\n
        　　为而不恃。――　道所施为不恃望其报也。\n
        　　长而不宰。――道长养万物不宰割以为器用。\n
        　　是谓玄德。――言道行德玄冥不可得见欲使人如道也。\n
        ●无用第十一\n
        　　三十辐共一毂。――古者车三十辐法月数也。共一毂者，毂中有孔故众辐共凑之。治身者当除情去欲使五藏空虚神乃归之也。治国者寡能总众弱共使强。\n
        　　当其无有车之用。――无谓空虚。毂中空虚车得去行轝中空虚人能载其上也。\n
        　　埏埴以为器。――器中空虚故得有所盛受。\n
        　　凿戸牅以为室。――谓作屋室。\n
        　　当其无有室之用。――言戸牅空虚人得以出入观视室中空虚人得以居处是其用。\n
        　　故有之以为利。――利物也利于形用器中有物室中有人恐其屋破壊腹中有神畏形之消亡也。\n
        　　无之以为用。――言虚空者乃可用盛受万物，故曰虚无能制有形，道者空也。\n
        ●检欲第十二\n
        　　五色令人目盲。――贪淫好色则伤精失明也。\n
        　　五音令人耳聋。――好聴五音则和気去心不能聴无声之声。\n
        　　五味令人口爽。――爽、失也。人嗜五味于口则口亡言失于道味也。\n
        　　驰骋田猎令人心发狂。――人精神好安静驰骋呼吸精神散亡故发狂也。\n
        　　难得之货令人行妨。――妨，伤也。难得之货谓金银珠玉心贪意欲不知厌足则行伤身辱也。\n
        　　是以圣人为腹。――守五性去六情，节志气养神明。\n
        　　不为目。――目不妄视，妄视泄精于外。\n
        　　故去彼取此。――去彼目之妄视，取此腹之养性。\n
        ●厌耻第十三\n
        　　宠辱若惊。――身宠亦惊，身辱亦惊。\n
        　　贵大患若身。――贵，畏也。若，至也。畏大患至身也。故皆惊。\n
        　　何谓宠辱。――问何为宠何为辱。宠者尊荣辱者耻辱及身还自问者以晓人也。\n
        　　辱为下。――辱为下贱。\n
        　　得之若惊。――得宠荣惊者，处高位如临深危也。贵不敢骄，富不敢奢。\n
        　　失之若惊。――失者失宠处辱也。惊者恐祸重来也。\n
        　　是谓宠辱若惊。――解上得之若惊失之若惊。\n
        　　何谓贵大患若身。――复还自问何故畏人若身。\n
        　　吾所以有大患者，为吾有身。――吾所以有大患者为吾有身，有身忧其勤劳，念其饥寒触情従欲则遇祸患也。\n
        　　及吾无身吾有何患。――使吾无有身体得道自然轻举升云出入无间与道通神当有何患。\n
        　　故贵以身为天下者，则可寄于天下。――言人君贵其身而贱人欲为天下主者则可寄立不可以久也。\n
        　　爱以身为天下者，乃可以托于天下。――言人君能爱其身非为己也乃欲为万民之父母以此得为天下主者乃可以托其身于万民之上长无咎也。\n
        ●赞玄第十四\n
        　　视之不见名曰夷。――无色曰夷。言一无采色不可得视而见之。\n
        　　聴之不闻名曰希。――无声曰希。言一无音声不可得听而闻之。\n
        　　抟之不得名曰微。――无形曰微，言一无形体不可抟持而得之。\n
        　　此三者不可致诘。――三者谓夷希微也。不可致诘者，夫无色无声无形口不能言书不能传当受之以静求之以神不可诘问而得之也。\n
        　　故混而为一。――混合也。故合于三名之而为一。\n
        　　其上不皦。――言一在天下不皦光明。\n
        　　其下不昧。――言一天下不昧昧有所闇冥。\n
        　　绳绳不可名。――绳绳者，动行无穷极也。不可名者，非一色也。不可以青黄白黑别非一声也，不可以宫商角征羽听，非一形也，不可以长短大小度之也。\n
        　　复归于无物。――物，质也。复当归之于无质。\n
        　　是谓无状之状。――言一无形状而能为万物作形状也。\n
        　　无物之象。――一无物质而为万物设形象也。\n
        　　是为忽恍。――一忽忽恍恍者若存若亡不可见之也。\n
        　　迎之不见其首。――一无端末不可预待也。除情去欲，一自归之也。\n
        　　随之不见其后。――言一无影迹不可得而看。\n
        　　执古之道，以御今之有。――圣人守古道生一以御物，知今当有一也。\n
        　　以知古始是谓道纪。――人能知上古本始有一是谓知道纲纪也。\n
        ●显德第十五\n
        　　古之善为士者。――谓得道之群也。\n
        　　微妙玄通。――玄，天也，言其志节玄妙精与天通也。\n
        　　深不可识。――道德深远不可识知内视若盲反听若聋莫知所长。\n
        　　夫唯不可识故强为之容。――谓下句也。\n
        　　与兮若冬渉川。――举事辄加重慎与与兮若冬渉川，心犹难之也。\n
        　　犹兮若畏四邻。――其进退犹犹如拘制若人犯法畏四邻知之也。\n
        　　俨兮其若客。――如客畏主人俨然无所造作也。\n
        　　涣兮若冰之将释。――涣者解散，释者消亡，除情去欲，日以空虚。\n
        　　敦兮其若朴。――孰者质厚，朴者形未分，内守精神，外无文采也。\n
        　　旷兮其若谷。――旷者宽大，谷者空虚，不有德功名无所不包也。\n
        　　浑兮其若浊。――浑者守举真浊者不照然也。与众合同不自尊。\n
        　　孰能浊以静之徐清。――孰谁也。谁能知水之浊止而净之，徐徐自清也。\n
        　　孰能安以久动之徐生。――谁能安静以久徐徐以长生也。\n
        　　保此道者不欲盈。――保此徐生之道不欲奢泰盈溢。\n
        　　夫唯不盈，故能蔽不新成。――夫唯不盈满之人能守蔽不为新成蔽者匿光荣也。新成者贵功名。\n
        ●归根第十六\n
        　　至虚极。――得道之人捐情去欲，五内清净，至于虚极。\n
        　　守静笃。――守清净，行笃厚。\n
        　　万物并作。――作，生也。万物并生也。\n
        　　吾以观其复。――言吾以观见万物无不皆归其本也。人当念重本也。\n
        　　夫物芸芸。――芸芸者，华叶盛。\n
        　　各复归其根。――言万物无不枯落各复反其根而更生也。\n
        　　归根曰静。――静谓根也。根安静柔弱谦卑处下，故不复死也。\n
        　　是谓复命。――言安静者是为复还性命使不死也。\n
        　　复命曰常。――复命使不死，乃道之所常行也。\n
        　　知常曰明。――能知道之所常行，则为明。\n
        　　不知常，萎作凶。――不知道之所常行妄作巧诈则失神明故凶也。\n
        　　知常容。――能知道之所常行去情忘欲无所不包容也。\n
        　　容乃公。――无所不包容则公正无私众邪莫当。\n
        　　公乃王。――公正无私可以为天下王治身正则形一神明千万共凑己躬也。\n
        　　王乃天。――能王德合神明乃与天子。\n
        　　天乃道。――德与天通则与道合同也。\n
        　　道乃久。――与道合同乃能长久。\n
        　　没身不殆。――能公能天通天合道四者纯备道德弘远无殃无咎乃与天地倶没不危殆也。\n
        ●淳风第十七\n
        　　太上下知有之。――太上谓太古无名之君也。下知有之者下知上有君而不臣事质朴也。\n
        　　其次亲之誉之。――其德可见恩惠可称，故亲爱而誉之。\n
        　　其次畏之。――设刑法以治之。\n
        　　其次侮之。――禁多令烦不可归诚故欺侮之。\n
        　　信不足焉。――君信不足于下，下则应之以不信而欺其君也。\n
        　　犹兮其贵言。――说太上之君举事犹贵重于言恐离道失自然。\n
        　　功成事遂。――谓天下太平也。\n
        　　百姓皆谓我自然。――百姓不知君上之德淳厚，反以为只自当然也。\n
        ●俗薄第十八\n
        　　大道废，有仁义。――大道之时家有孝子，戸有忠信仁义不见也。大道废不用恶逆生乃有仁义可传道也。\n
        　　知惠出有大伪。――智惠之君贱德而贵言贱质而贵文下则应之以为大伪奸诈。\n
        　　六亲不和有孝慈。――六絶絶亲戚不和乃有孝慈相牧养也。\n
        　　国家昏乱有忠臣。――政令不行，上下相怨，邪僻争权，乃有忠臣匡正其君也。此言天下太平，不知仁人，尽无欲，不知廉，各洁己，不知贞。大道之君，仁义没，孝慈灭，犹日中盛时众星失光。\n
        ●还淳第十九\n
        　　絶圣。――絶圣制作反初守元五帝垂象苍颉作书不如三皇结绳无文。\n
        　　弃智。――弃智惠反无为。\n
        　　民利百倍。――农事修公无私。\n
        　　絶仁弃义。――絶仁之见恩惠，弃义之尚华信。\n
        　　民复孝慈。――德化淳也。\n
        　　絶巧弃利。――絶巧者诈伪乱真也。弃利者，塞贪路闭权门也。\n
        　　盗贼无有。――上化公政下无邪私。\n
        　　此三者。――谓上三事所弃絶也。\n
        　　以为文不足。――以为文不足者，文不足以教民。\n
        　　故令有所属。――当如下句。\n
        　　见素抱朴。――见素者当抱素守真，不尚文饰也。抱朴者当见其笃朴以示下，故可法则。\n
        　　少私寡欲。――少私者正无私也。寡欲者当知足也。\n
        ●异俗第二十\n
        　　絶学。――絶学不真不合道文。\n
        　　无忧。――除浮华则无忧患也。\n
        　　唯之与阿，相去几何。――同为应对而相去几何疾时贱质而贵文。\n
        　　善之与恶，相去何若。――善者和誉，恶者谏争，能相去何如，疾时恶忠直用邪佞也。\n
        　　人之所畏，不可不畏。――人谓道人也。人所畏者畏不絶学之君也。不可不畏，近令色，杀仁贤。\n
        　　荒兮其未央哉。――或言世俗人荒乱欲进学为文未央止也。\n
        　　众人熙熙。――熙熙，淫放多情欲也。\n
        　　如享太牢。――如饥思太牢之具意无足时也。\n
        　　如春登台。――春阴阳交通万物感动登台观之意志淫淫然。\n
        　　我独怕兮其未兆。――我独怕然安静未有情欲之形兆也。\n
        　　如婴児之未孩。――如小儿未能答偶人时也。\n
        　　乘乘兮若无所归。――我乘乘如穷鄙无所归就。\n
        　　众人皆有余。――众人余财以为奢余智以为诈。\n
        　　而我独若遗。――我独如遗弃似于不足也。\n
        　　我愚人之心也哉。――不与俗人相随守一不移如愚人之心也。\n
        　　沌沌兮。――无所分别。\n
        　　俗人昭昭。――明且达也。\n
        　　我独若昏。――如闇昧也。\n
        　　俗人察察。――察察急且疾也。\n
        　　我独闷闷。――闷闷无所割截。\n
        　　忽兮若海。――我独忽忽如江海之流，莫知其所穷极也。\n
        　　漂兮若无所止。――我独漂漂若飞若扬无所止也。志意在神域也。\n
        　　众人皆有以。――以有为也。\n
        　　而我独顽。――我独无为也。\n
        　　似鄙。――鄙似若不逮也。\n
        　　我独异于人。――我独与人异也。\n
        　　而贵食母。――食，用也。母，道也。我独贵用道也。\n
        ●虚心第二十一\n
        　　孔德之容。――孔，大也。有大德之人，无所不容能受垢浊处谦卑也。\n
        　　唯道是从。――唯，独也。大德之人不随世俗所行独从于道也。\n
        　　道之为物唯怳唯忽。――道之于万物独怳忽往来于其无所定也。\n
        　　忽兮怳兮其中有像。――道唯忽怳无形之中独为万物法像。\n
        　　怳兮忽兮，其中有物。――道唯怳忽其中有一经营主化因气立质。\n
        　　窈兮冥兮其中有精。――道唯窈冥无形其中有精实神明相薄阴阳交会也。\n
        　　其精甚真。――言存精气其妙甚真非有饰也。\n
        　　其中有信。――道匿功藏名其信在中也。\n
        　　自古及今，其名不去。――自，从也。自古至今，道常在不去。\n
        　　以阅众甫。――阅，禀也。甫，始也。言道禀与万物始生从道受气。\n
        　　吾何以知众甫之然哉。――我何以知从道受气。\n
        　　以此。――此，今也。以今万物皆得道精气而生动作起居非道不然。\n
        ●益谦第二十二\n
        　　曲则全。――曲己从众不自专则全其身也。\n
        　　枉则直。――枉屈己而申人久久自得直也。\n
        　　洼则盈。――地洼下水流之人则下德归之也。\n
        　　弊则新。――自受弊薄后己先人天下敬之久久自新也。\n
        　　少则得。――自受取少则得多也。天道佑谦神明托虚。\n
        　　多则惑。――财多者惑于所守，学多者惑于所闻。\n
        　　是以圣人抱一为天下式。――抱守法式也。圣人守一乃知万事故能为式也。\n
        　　不自见故明。――圣人不以其目视千里之外也。乃因天下之目以视故能明达也。\n
        　　不自是故彰。――圣人不自以为是而非人故能彰显于世。\n
        　　不自伐故有功。――伐，取也。圣人德化流行不自取其美，故有功于天下。\n
        　　不自矜故长。――矜，大也。圣人不自贵大，故能久不危。\n
        　　夫唯不争，故天下莫能与之争。――此言天下贤与不肖无能与不争者争也。\n
        　　古之所谓曲则全者，岂虚言哉。――传古言曲从则全身正言非虚妄也。\n
        　　诚全而归之。――诚，实也。能行曲从者实其饥体归之于父母，无有伤害也。\n
        ●虚无第二十三\n
        　　希言自然。――希言者是爱言也。爱言者自然之道。\n
        　　飘风不终朝，骤雨不终日。――飘风疾风也。骤雨暴雨也。言疾不能长，暴不能久也。\n
        　　孰为此者，天地。――谁为此飘风暴雨者乎，天地所为。\n
        　　天地尚不能久。――不终于朝暮也。\n
        　　而况于人乎。――天地至神合为飘风暴雨尚不能使终朝至暮何况人欲为暴卒乎。\n
        　　故从事于道者。――从为也。人为事当如道安静不当如飘风骤雨。\n
        　　道者同于道。――道者谓好道人也同于道者所谓与道同。\n
        　　德者同于德。――德谓好德人也。同于德者所谓与德同也。\n
        　　失者同于失。――失谓任己失人也。同于失者所谓与失同也。\n
        　　同于道者道亦乐得之。――与道同者道亦乐得之也。\n
        　　同于德者德亦乐得之。――与德同者德亦乐得之也。\n
        　　同于失者失亦乐失之。――与失同者失亦乐失之也。\n
        　　信不足焉。――君信不足于下，下则应君以不足也。\n
        　　有不信焉。――此言物类相归同声相应云从龙，风从虎，水流湿，火就燥，自然之类也。\n
        ●苦恩第二十四\n
        　　跂者不立。――跂，进也。谓贪权慕名进取功荣也。则不可久立身行道也。\n
        　　跨者不行。――自以为贵而跨于人众共蔽之使不得行。\n
        　　自见者不明。――人自见其形容以为好自见所行以为应道殊不自知其形丑操行之鄙。\n
        　　自是者不彰。――自以为是而非人众共蔽之使不得彰明。\n
        　　自伐者无功。――所谓辄自伐取其功美即失有功于人也。\n
        　　自矜者不长。――好自矜大者不可以长久。\n
        　　其于道也曰余食赘行。――赘，贪也。使此自矜伐之人在治国之道曰然敛余禄食为贪行赘。\n
        　　物或恶之。――此人在位动欲伤害故物无有不畏恶地。\n
        　　故有道者不处也。――言有道之人不居其国也。\n
        ●象元第二十五\n
        　　有物混成，先天地生。――谓道无形混沌而成万物乃在天地之前。\n
        　　寂兮寥兮，独立而不改。――寂者无音声，寥者空无形。独立者无匹双。不改者化有常。\n
        　　周行而不殆。――道通行天地无所不入在阳不焦托阴不腐，无不贯穿不危殆。\n
        　　可以为天下母。――道育养万物物精气如母之养子。\n
        　　吾不知其名字之曰道。――我不见道形容不知当何以名之见万物皆从道所生故字之曰道也。\n
        　　强为之名曰大。――不知其名强曰大者高而无上，罗而无外，无不包容，故曰大也。\n
        　　大曰逝。――其为大非若天常在上，非若地常在下，乃复逝去无常处所也。\n
        　　逝曰远。――言远者穷乎无穷，布气天地无所不通也。\n
        　　远曰反。――言其远不越絶乃复在人身也。\n
        　　故道大天大地大王亦大。――道大者包罗诸天地无所不容也。天大者无所不盖也。地大者无所不载也。王大者无所不制也。\n
        　　域中有四大。――四大，道天地王也。凡有称有名，则非其极也。言道则有所由，有所由然后谓之为道，然则是道称中之大也。不若无称之大也。无称不可得而名曰域也。天地王皆在乎无称之内也。故曰域中有四大者也。\n
        　　而王居其一焉。――八极之内有四大王居其一也。居一作处。\n
        　　人法地。――人当法地安静柔和也。种之得五谷掘之得甘泉劳而不怨也。有功而不制也。\n
        　　地法天。――天湛泊不动施而不求报生长万物无所收取。\n
        　　天法道。――道清净不言阴行精气万物自成也。\n
        　　道法自然。――道性自然，无所法也。\n
        ●重德第二十六\n
        　　重为轻根。――人君不重则不尊治身不重则失神草木之华轻故零落，根重故长存也。\n
        　　静为躁君。――人君不静则失威，治身不静则身危。龙静故能变化，虎躁故夭亏也。\n
        　　是以圣人终日行不离辎重。――辎，静也。圣人终日行道不离其静与重也。\n
        　　虽有荣观燕处超然。――荣观谓宫卦(上加门)，燕处后妃所居也。超然远避而不处也。\n
        　　奈何万乘之主。――奈何者，疾时主伤痛之辞。万乘之主谓王。\n
        　　而以身轻天下。――王者至尊而以其身行轻躁乎。疾时王奢恣轻淫也。\n
        　　轻则失臣。――王者轻滔则失其臣，治身轻淫则失其精。\n
        　　躁则失君。――王者行躁疾则失其君位，治身躁疾则失其精神也。\n
        ●巧用第二十七\n
        　　善行无辙迹。――善行道者求之于身不下堂不出门故无辙迹。\n
        　　善言无瑕谪。――善言谓择言而出则无瑕疵谪过于天下。\n
        　　善计不用筹策。――善以道计事者则守一不移所计不多则不用筹策而可知也。\n
        　　善闭无关键而不可开。――善以道闭情欲守精神者不如门戸有关键可得开。\n
        　　善结无绳约而不可解。――善以道结事者乃可结其心不如绳索可得解也。\n
        　　是以圣人常善救人。――圣人所以常教人忠孝者欲以救人在命。\n
        　　故无弃人。――使贵贱各得其所也。\n
        　　常善救物。――圣人所以教民顺四时以救万物之残伤。\n
        　　故无弃物。――圣人不贱石而贵玉，视之如一。\n
        　　是谓袭明。――圣人善救人物谓袭明大道也。\n
        　　故善人者不善人之师。――人之行善者圣人即以为人师。\n
        　　不善人者善人之资。――资，用也。人行不善，圣人犹教导使为善得以给用也。\n
        　　不贵其师。――独无辅也。\n
        　　不爱其资。――无所使也。\n
        　　虽智大迷。――虽自以为智，言此人乃大迷惑。\n
        　　是谓要妙。――能通此意，是谓知微妙要道也。\n
        ●反朴第二十八\n
        　　知其雄，守其雌，为天下溪。――雄以谕尊雌以谕卑人虽知自尊显当复守之以卑微去之强梁就雌之柔和如是则天下归去如水流入深溪也。\n
        　　为天下溪、常徳不离。――人能谦下如深溪则徳常在不复离于己。\n
        　　复帰于子婴児。――常复帰志于婴児蠢然而无所知也。\n
        　　知其白守其黑为天下式。――白以谕昭昭，黑以谕默默。人虽自知昭昭明白当复守之以默默如闇昧无所见如是则可为天下法式，则得常在。\n
        　　为天下式，常德不忒――人能为天下法则德常在于己不复差忒。\n
        　　复归于无极。――德不差忒、则长生久寿归身于无穷极也。\n
        　　知其荣守其辱为天下谷――荣以谕尊贵辱以谕污浊知己之有荣贵当守之以污浊如是则天下归之如水流入深谷也。\n
        　　为天下谷，常德乃足。――足，止也。人能为天下谷德乃止于己。\n
        　　复归于朴。――复当归身于质朴不复为文饰。\n
        　　朴散则为器。――万物之朴散则为器用也。若道散则为神明流为日月分为五行也。\n
        　　圣人用之则为官长。――圣人升用则为百官之元长也。\n
        　　故大制不割。――圣人用之则以大道制御天下无所伤割。治身则以天道制情欲不害精神也。\n
        ●无为第二十九\n
        　　将欲取天下。――欲为天下主也。\n
        　　而为之。――欲以有为治民。\n
        　　吾见其不得已。――我见其不得天道人心已明矣。天道恶烦浊人心恶多欲。\n
        　　天下神器不可为也。――器，物也。人乃天下之神物也。神物好安静不可以有为治。\n
        　　为者败之。――以有为治之则败其质性。\n
        　　执者失之。――强执教之人则失其情实生于诈伪也。\n
        　　故物或行或随。――上所行下必随之也。\n
        　　或呴或吹。――-呴，温也。吹，寒也。有所温必有所寒也。\n
        　　或强或羸。――有所强大必有所羸弱也。\n
        　　或载或隳。――载，安也。隳，危也。有所安必有所危。明人君不可以有为治国与治身也。\n
        　　是以圣人去甚去奢去泰。――甚谓贪淫声色奢谓服饰饮食泰谓宫室台榭去此三者处中和行无为则天下自化。\n
        ●俭武第三十\n
        　　以道佐人主者。――谓人主能以道自辅佐也。\n
        　　不以兵强天下。――以道自佐之主不以兵革顺天任德敌人自服。\n
        　　其事好还。――其举事好还自责不怨于人也。\n
        　　师之所处，荆棘生焉。――农事廃田不修。\n
        　　大军之后必有凶年。――天应之以悪气即害五榖五榖尽伤人也。\n
        　　善者果而已。――善兵者当果敢而已不休。\n
        　　不敢以取强。――不以果敢取强大之名也。\n
        　　果而勿矜。――当果敢谦卑勿自矜大也。\n
        　　果而勿伐。――当果敢推譲乃自伐取其美也。\n
        　　果而勿骄。――骄，欺也。果敢勿以骄欺人。\n
        　　果而不得已。――当果敢至诚不当迫不得已也。\n
        　　果而勿强。――果敢勿以为强兵坚甲以侵凌人也。\n
        　　物壮则老。――草木壮极则枯落人壮极则衰老也。言强者不可以壮。\n
        　　是谓不道。――枯老者坐不行道也。\n
        　　不道早已。――不行道者早死。\n
        ●偃武第三十一\n
        　　夫佳兵者不祥之器。――祥，善也。兵者惊精神浊和气、不善人之器也。不当修饰之。\n
        　　物或悪之。――兵动则有所害故万物无有不悪之。\n
        　　故有道者不处。――有道之人不处其国。\n
        　　君子居则贵左。――贵柔弱也。\n
        　　用兵则贵右。――贵刚强也。此言兵道与君子道反所贵者异也。\n
        　　兵者不祥之器。――兵革者不善之器也。\n
        　　非君子之器也。――非君子所贵重器也。\n
        　　不得已而用之。――谓遭衰逆乱祸欲加万民乃用之以自守。\n
        　　恬惔为上。――不贪土地利人财宝。惔一本作然。\n
        　　胜而不美。――虽得胜而不以为利己也。\n
        　　而美之者是乐杀人。――美得胜者是为喜乐杀人者也。\n
        　　夫乐杀人者则不可以得志于天下矣。――为人君而乐杀人此不可使得志于天下为人主心专制人命妄行刑诛。\n
        　　吉事尚左。――左生位也。\n
        　　凶事尚右。――阴道杀人。\n
        　　偏将军居左。――偏将军卑而居阳者以其不专杀也。\n
        　　上将军居右。――上将军尊而居右者言其主杀也。\n
        　　言以丧礼处之。――上将军于右丧礼尚右死人贵阴也。\n
        　　杀人之众以悲哀泣之。――伤己德薄不能以道化人而害无辜之民。\n
        　　战胜以丧礼处之。――古者战胜将军居丧主礼之位。素服而哭之，明君子贵德而贱兵不得已诛不祥心不乐之，比于丧也。知后世用兵不已，故悲痛之。\n
        ●圣德第三十二\n
        　　道常无名。――道能阴能阳能施能张能存能亡故无常名也。\n
        　　朴虽小天下不敢臣。――道朴虽小微妙无形天下不敢有臣使道者也。\n
        　　侯王若能守之万物将自宾。――侯王若能守道无为万物将自宾服从于德也。\n
        　　天地相合以降甘露。――侯王动作能与天相应合天即下甘露善瑞也。\n
        　　民莫之令而自均。――天降善瑞则万物莫有教令之者皆自均调若一也。\n
        　　始制有名。――始，道也。有名万物也。道无名能制于有名，无形能制于有形也。\n
        　　名亦既有。――既，尽也。有名之物尽有情欲叛道离德，故身毁辱也。\n
        　　天亦将知之。――人能去道行德天亦将自知之。\n
        　　知之所以不殆。――天知之则神灵佑助不复危殆。\n
        　　譬道之在天下，犹川谷之与江海。――言言道之在天下与人相应和如川谷与江海相流通也。\n
        ●辩德第三十三\n
        　　知人者智。――能知人好恶是为智。\n
        　　自知者明。――人能自知贤肖是为反听无声内视无形，故为明。\n
        　　胜人者有力。――能胜人者不过以威力也。\n
        　　自胜者强。――人能自胜己情欲则天下无有能与己争者，故为强。\n
        　　知足者富。――人能知足之为足则长保福禄故为富也。\n
        　　强行者有志。――人能强力行善则为有意于道道亦有意于人。\n
        　　不失其所者久。――人能自节养不失其所受天之精气则可以久。\n
        　　死而不亡者寿。――目不妄视，耳不妄听，口不妄言，则无怨恶于天下，故长寿。\n
        ●任成第三十四\n
        　　大道汜兮。――言道汜汜若浮若沉若有若无视之不见，说之难殊。\n
        　　其可左右。――道可左右无所不宜。\n
        　　万物恃之而生。――恃，待也。万物皆恃道而生。\n
        　　而不辞。――道不辞谢而逆止也。\n
        　　功成不名有。――有道不名其有功也。\n
        　　爱养万物而不为主。――道虽爱养万物不如人主有所放取。\n
        　　常无欲可名于小。――道匿德藏名恒然无为似若微小也。\n
        　　万物归焉而不为主。――万物皆归道受气道非如人主有所禁止也。\n
        　　可名为大。――万物横来横去使名自在故不若于大也。\n
        　　是以圣人终不为大。――圣人法道匿德藏名，不为满大。\n
        　　故能成其大。――圣人以身师导不言而化万事修治故能成其大。\n
        ●仁德第三十五\n
        　　执大象，天下往。――执，守也。象，道也。圣人守大道则天下万民移心归往之也。治身则天降神明往来于已也。\n
        　　往而不害安平太。――万物归往而不伤害则国安家宁而致太平矣。治身不害神明则身安而大寿也。\n
        　　乐与饵，过客止。――饵，美也。过客一也。人能乐美于道则一留止也。一者去盈而处虚忽忽如过客。\n
        　　道之出口，淡乎其无味。――道出入于口淡淡非如五味有酸咸苦甘辛也。\n
        　　视之不足见。――足，德也。道无形非若五色有青黄赤白黑可得见也。\n
        　　听之不足闻。――道非若五音有宫商角征羽可得听闻也。\n
        　　用之不可既。――用道治国则国安民昌，治身则寿命延长，无有既尽时也。\n
        ●微明第三十六\n
        　　将欲翕（加口旁）必固张之。――先开张之者欲极其奢淫。\n
        　　将使弱之，必固强之。――先强大之者欲使遇祸患。\n
        　　将欲废之，必固兴之。――先兴之者欲使其骄危也。\n
        　　将欲夺之，必固与之。――先与之者欲极其贪心也。\n
        　　是谓微明。――此四事其道微其效明也。\n
        　　柔弱胜刚强。――柔弱者久长刚强者先亡也。\n
        　　鱼不可脱于渊。――鱼脱于渊为去刚得柔不可复制也。\n
        　　国之利器不可以示人。――利器权道也。治国权者不可以示执事之臣也。治身道者不可以示非其人也。\n
        ●为政第三十七\n
        　　道常无为。――道以无为为常也。\n
        　　而无不为侯王若能守万物将自化。――言侯王若能守道万物将自化效于己也。\n
        　　化而欲作吾将镇之以无名之朴。――吾，身也。无名之朴道也。万物以化效于己也。复欲作巧伪者侯王当身镇抚以道德。\n
        　　无名之朴亦将不欲不欲以静。――言侯王镇抚以道德民亦将不欲改当以清静导化之也。\n
        　　天下将自定。――能如是者天下将自正定也。\n
        ●论德第三十八\n
        　　上德不德。――上德谓太古无名号之君，德大无上，故言上德也。不德者言其不以德教民，因循自然，养人性命其德不见，故言不德也。\n
        　　是以有德。――言其德合于天地和气流行民得以全也。\n
        　　下德不失德。――下德谓号谥之君德不及上德故言下德也。不失德者其德可见其功可称也。\n
        　　是以无德。――以有名号及其身故。\n
        　　上德无为。――谓法道安静无所改为也。\n
        　　而无以为。――言无以名号为。\n
        　　下德为之。――言为教令施政事也。\n
        　　而有以为。――言以为已取名号也。\n
        　　上仁为之。――上仁谓行仁之君其仁为上故言上仁也。为之者，为仁恩。\n
        　　而无以为。――功成事立，无以执为。\n
        　　上义为之。――为义以断割也。\n
        　　而有以为。――动作以为已杀人以成威赋下以自奉也。\n
        　　上礼为之。――谓上礼之君其礼无上故言上礼为之者言为礼制度序威仪。\n
        　　而莫之应。――言礼华盛实衰饰伪烦多动则离道不可应也。\n
        　　则攘臂而仍之。――言烦多不可应上下忿争，故攘臂相仍引。\n
        　　故失道而后德。――言道衰而德化生也。\n
        　　失德而后仁。――言德衰而仁爱见也。\n
        　　失仁而后义。――言仁衰而分义明也。\n
        　　失义而后礼。――言义衰则施礼聘行玉帛。\n
        　　夫礼者忠信之薄。――言礼废本治末忠信日以衰薄。\n
        　　而乱之首。――礼者贱质而贵文故正直日以少，邪乱日以生。\n
        　　前识者道之华。――不知而言知为前识，此人失道之实得道之华。\n
        　　而愚之始。――言前识之人愚闇之倡始。\n
        　　是以大丈夫处其厚。――大丈夫谓得道之君也。处其厚者处身于敦朴。\n
        　　不居其薄。――不处身违道为世烦乱也。\n
        　　处其实。――处忠信也。\n
        　　不居其华。――不尚言也。\n
        　　故去彼取此。――去彼华薄，取此厚实。\n
        ●法本第三十九\n
        　　昔之得一者。――昔，往也。一无为道之子也。\n
        　　天得一以清地得一以宁。――言天得一故能垂象清明，地得一故能安静为动揺。\n
        　　神得一以灵。――言神得一故能变化无形。\n
        　　谷得一以盈。――言谷得一故能盈满而不絶也。\n
        　　万物得一以生。――言万物皆须道以生成也。\n
        　　侯王得一以天下为正。――言侯王得一故能为天下平正。\n
        　　其致之。――致诫也，谓下五事也。\n
        　　天无以清将恐裂。――言天当有阴阳施张昼夜更用不可但欲清明无已时将恐分裂不为天。\n
        　　地无以宁将恐发。――言地当有高下刚柔气节五行不可但欲安静无已时将恐发泄不为地。\n
        　　神无以灵将恐歇。――言神当有王相囚死休废不可但欲灵无已时将恐虚歇不为神也。\n
        　　谷无以将恐竭。――言谷当有盈缩虚实不可但欲盈满无已时将恐枯竭不为谷。\n
        　　万物无以生将恐灭。――言万物当随时生死不可但欲生无已时将恐灭亡不为物也。\n
        　　侯王无以贵高将恐蹶。――言侯王当屈己以下人汲汲求贤不可但欲高于人将恐颠蹶失其位也。\n
        　　故贵以贱为本。――言必欲尊贵当以薄贱为本若禹稷躬稼舜陶河滨周公下白屋也。\n
        　　高必以下为基。――言必欲尊贵当以下为本基犹筑墙造功因卑成高下不坚固后必倾危。\n
        　　是以侯王自谓孤寡不毂。――孤寡谕孤独不毂谕不能如车毂为众辐所凑。\n
        　　此非以贱为本耶。――言侯王至尊贵能以孤寡自称此非以贱为本乎。以晓人。\n
        　　非乎。――嗟叹之辞。\n
        　　故致数车无车。――致就也。言人就车数之为辐为轮为毂为衡为轝无有名为车者故成为车以谕侯王不以尊号自名故能成其贵。\n
        　　不欲琭琭如玉。落落如石。――琭琭谕少。落落谕多。玉少故见贵，石多故见贱。言不欲如玉为人所贵，如石为人所贱，当处其中也。\n
        ●去用第四十\n
        　　反者道之动。――反本也本者道所以动。动生万物背之则亡也。\n
        　　弱者道之用。――柔弱者道之所常用，故能长久。\n
        　　天下万物生于有。――万物皆从天地生天地有形位故言生于有也。\n
        　　有生于无。――天地神明蜎飞蠕动皆从道生道无形故言生于无。此言本胜于华，弱胜于强。谦虚胜盈满也。\n
        ●同异第四十一\n
        　　上士闻道勤而行之。――上士闻道自勤若竭力而行之。\n
        　　中士闻道若存若亡。――中士闻道治身以长存，治国以太平欣欣然而存之退见财色荣誉或于情欲而复亡之也。\n
        　　下士闻道大笑之。――下士贪狼多欲见道柔弱谓之恐惧见道质朴谓之鄙陋故大笑之。\n
        　　不笑不足以为道。――不为下士所笑不足以名为道。\n
        　　故建言有之。――建，设也。设言以有道当如下句。\n
        　　明道若昧。――明道之人若闇昧无所见。\n
        　　进道若退。――进取道者若退不及。\n
        　　夷道若类。――夷，平也。大道之人不自别殊若多比类也。\n
        　　上德若谷。――上德之人若深谷不耻垢辱也。\n
        　　大白若辱。――大洁白之人若汗辱不自彰显。\n
        　　广德若不足。――德行广大之人若愚顽不足也。\n
        　　建德若偷。――建设道德之人若可偷引使空虚也。\n
        　　质真若渝。――质朴之人若五色有渝浅不明。\n
        　　大方无隅。――大方正之人无委曲廉隅。\n
        　　大器晩成。――大器之人若九鼎瑚琏不可卒成也。\n
        　　大音希声。――大音犹雷霆待时而动谕常爱气希言也。\n
        　　大象无形。――大法象之人质朴无形容。\n
        　　道隐无名。――道潜隐使人无能指名也。\n
        　　夫唯道善贷且成。――成就也。言道善禀贷人精气且成就之也。\n
        ●道化第四十二\n
        　　道生一。――道始所生者。\n
        　　一生二。――一生阴与阳也。\n
        　　二生三。――阴阳生和气浊三气分为天地人也。\n
        　　三生万物。――天地共生万物也。天施地化，人长养之也。\n
        　　万物负阴而抱阳。――万物无不负阴而向阳回心而就日。\n
        　　冲气以为和。――万物中皆有元气得以和柔若胸中有藏骨中有髓草木中有空虚与气通，故得久生也。\n
        　　人之所恶唯孤寡不毂而王公以为称。――孤寡不毂者不祥之名而王公以为称者，处谦卑法虚空和柔。\n
        　　故物或损之而益。――引之不得推之必还。\n
        　　或益之而损。――夫增高者崩贪富者致患。\n
        　　人之所教。――谓众人所以教去弱为强去柔为刚。\n
        　　我亦教之。――言我教众人使去强为弱，去刚为柔。\n
        　　强梁者不得其死。――强梁谓不信玄妙背叛道德不从经教尚势任力也。不得其死者，为天所絶兵刃所伐王法所杀不得以寿命死也。\n
        　　吾将以为教父。――父始也。老子以强梁之人为教戒之始也。\n
        ●遍用第四十三\n
        　　天下之至柔，驰骋天下之至坚。――至柔者水，至坚金石水能贯坚入刚无所不通。\n
        　　无有入无间。――无有谓道也。道无形质故能出入无间通神群生也。\n
        　　吾是以知无为之有益。――吾见道无为而万物自化成是以知无为之有益于人也。\n
        　　不言之教。――法道不言师之以身。\n
        　　无为之益。――法道无为治身则有益精神治国则有益万民不劳烦也。\n
        　　天下希及之。――天下人主也。希能有及道无为之治身治国也。\n
        ●立戒第四十四\n
        　　名与身孰亲。――名遂则身退也。\n
        　　身与货孰多。――财多则害身也。\n
        　　得与亡孰病。――好得利则病于行也。\n
        　　甚爱必大费。――甚爱色费精神，甚爱财遇祸患所爱者少所亡者多，故言大费。\n
        　　多藏必厚亡。――生多藏于府库死多藏于丘墓生有功劫之忧，死有掘冢探柩之患。\n
        　　知足不辱。――知足之人絶利去欲不辱于身。\n
        　　知止不殆。――知可止则财利不累身声色不乱于耳目则身不危殆也。\n
        　　可以长久。――人能知止足则福禄在己治身者神不劳治国者民不扰故可长久。\n
        ●洪德第四十五\n
        　　大成若缺。――谓道德大成之君若缺者灭名藏誉如毁缺不备也。\n
        　　其用不弊。――其用心如是则无弊尽时。\n
        　　大盈若冲。――谓道德大盈满之君也如冲者贵不敢骄也。富不敢奢也。\n
        　　其用不穷。――其用心如是则无穷尽时也。\n
        　　大直若屈。――大直谓修道法度正直如一也。如屈者，不与俗人争如可屈折。\n
        　　大巧若拙。――大巧谓多才术也。如拙者，亦不敢见其能。\n
        　　大辩若讷。――大辩者智无疑如讷者口尤辞。\n
        　　躁胜寒。――胜，极也。春夏阳气躁疾于上万物盛大极则寒寒则零落死亡也。言人不当刚躁也。\n
        　　静胜热。――秋冬万物静于黄泉之下极则热热者生之源。\n
        　　清静为天下正。――能清静则为天下长持正则无终已时也。\n
        ●俭欲第四十六\n
        　　天下有道。――谓人主有道也。\n
        　　却走马以粪。――粪者粪田也。兵甲不用却走马治农田治身者却阳精以粪其身。\n
        　　天下无道。――谓人主无道也。\n
        　　戎马生于郊。――战伐不止戎马生于郊境之上，久不还也。\n
        　　罪莫大于可欲。――好淫色也。\n
        　　祸莫大于不知足。――富贵不能自禁止也。\n
        　　咎莫大于欲得。――欲得人物利且贪也。\n
        　　故知足之足。――守真根也。\n
        　　常足。――无欲心也。\n
        ●鉴远第四十七\n
        　　不出戸知天下。――圣人不出戸以知天下者以己身知人身以己家知人家所以见天下也。\n
        　　不窥牖见天道。――天道与人道同大人相通精气相贯人君清净天气自正人君多欲天气烦浊吉凶利害皆由于己。\n
        　　其出弥远，其知弥少。――谓去其家观人家去其身观人身所观益远所见益少也。\n
        　　是以圣人不行而知。――圣人不上天不入渊能知天地以心知之。\n
        　　不见而名。――上好道下好德上好武下好力圣人原小知大，察内知外。\n
        　　无为而成。――上无所为则下无事家给人足万物自化就也。\n
        ●忘知第四十八\n
        　　为学日益。――学谓政教礼乐之学也。日益者情欲文饰日以益多。\n
        　　为道日损。――道谓自然之道也。日损者，情欲文饰日以消损。\n
        　　损之又损。――损情欲又损之所以渐去。\n
        　　以至于无为。――当恬淡（改心旁）如婴儿无所造为。\n
        　　无为而无不为。――情欲断絶德与道合则无所不施无所不为也。\n
        　　取天下常以无事。――取，治也。治天下常当以无事不当烦劳也。\n
        　　及其有事，不足以取天下。――及其好有事则政教烦民不安故不足以治天下也。\n
        ●任德第四十九\n
        　　圣人无常心。――圣人重改更，贵因循，若自无心。\n
        　　以百姓心为心。――百姓心之所便因而从之。\n
        　　善者吾善之。――百姓为善圣人因而善之。\n
        　　不善者吾亦善之。――百姓虽有不善者圣人化之使善也。\n
        　　德善。――百姓德化圣人为善。\n
        　　信者吾信之。――百姓为信圣人因而信之。\n
        　　不信者吾亦信之。――百姓为不信圣人化之使信也。\n
        　　德信。――百姓德化圣人为信。\n
        　　圣人在天下怵怵。――圣人在天下怵怵常恐怖富贵不敢骄奢。\n
        　　为天下浑其心。――言圣人为天下百姓浑浊其心若愚闇不通也。\n
        　　百姓皆注其耳目。――注，用也。百姓皆用其耳目为圣人视听也。\n
        　　圣人皆孩之。――圣人爱念百姓如孩婴赤子长养之而不责望其报。\n
        ●贵生第五十\n
        　　出生入死。――出生谓情欲出无内魂定魄静故生也。入死谓情欲入于胸臆精神劳惑故死。\n
        　　生之徒十有三，死之徒十有三。――言生死之类各有十三谓九窍四关也。其生也目不妄视耳不妄听鼻不妄香死（上加日）口不妄言味手不妄持足不妄行精神不妄施其死也及是也。\n
        　　人之生动之死地十有三。――人之求生动作反之十三死也。\n
        　　夫何故。――问何故动之死地也。\n
        　　以其生生之厚。――所以动之死地者以其求生活之事太厚违道忤天妄行失纪。\n
        　　盖闻善摄生者。――摄，养也。\n
        　　陆行不遇兕虎。――自然远避害不干也。\n
        　　入军不避甲兵。――不好战以杀人。\n
        　　兕无投其角，虎无所措爪，兵无所容其刃。――养生之人虎兕无由伤兵刃无从加之也。\n
        　　夫何故。――问虎兕兵甲何故不害之。\n
        　　以其无死地。――以其不犯十三之死地言神明营护之此物不敢害。\n
        ●养德第五十一\n
        　　道生之。――道生万物。\n
        　　德畜之。――德一也。一主布气而畜养。\n
        　　物形之。――一为万物设形象也。\n
        　　势成之。――一为万物作寒暑之势以成之。\n
        　　是以万物莫不尊道而贵德。――道德所为无不尽惊动而尊敬。\n
        　　道之尊德之贵夫莫之命而常自然。――道一不命召万物而常自然应之如影响。\n
        　　故道生之德畜之长之育之成之孰之养之覆之。――道之于万物非但生之而已乃复长养成孰覆育全于性命人君治国治身亦当如是也。\n
        　　生而不有。――道生万物不有所取以为利也。\n
        　　为而不恃。――道所施为不恃望其报也。\n
        　　长而不宰。――道长养万物不宰割以为利也。\n
        　　是谓玄德。――道之所行恩德玄闇不可得见。\n
        ●归元第五十二\n
        　　天下有始。――始有道也。\n
        　　以为天下母。――道为天下万物之母。\n
        　　既知其母复知其子。――子，一也。既知道已当复知一也。\n
        　　既知其子复守其母。――已知一当复守道反无为也。\n
        　　没身不殆。――不危殆也。\n
        　　塞其兑。――兑，目也。目不妄视也。\n
        　　闭其门。――门，口也。使口不妄言。\n
        　　终身不勤。――人当塞目不妄视闭口不妄言则终身不勤苦。\n
        　　开其兑。――开目视情欲也。\n
        　　济其事。――济，益也。益情欲之事。\n
        　　终身不救。――祸乱成也。\n
        　　见小曰明。――萌牙未动祸乱未见为小昭然独见为明。\n
        　　守柔曰强。――守柔弱日以强大也。\n
        　　用其光。――用其目光于外视时世之利害。\n
        　　复归其明。――复当反其光明于内无使精神泄也。\n
        　　无遗身殃。――内视存神不为漏失。\n
        　　是谓习常。――人能行此是谓习修常道。\n
        ●益证第五十三\n
        　　使我介然有知行于大道。――介，大也。老子疾时王不行大道，故设此言，使我介然有知于政事我则行于大道躬无为之化。\n
        　　唯施是畏。――唯，独也。独畏有所施为失道意，欲赏善恐伪善生，欲信忠恐诈忠起。\n
        　　大道甚夷。――夷，平易也。\n
        　　而民好径。――径，邪不平正也。大道世平易而民好从邪径也。\n
        　　朝甚除。――高台谢（加木旁），宫室修。\n
        　　田甚芜。――农事废不耕治。\n
        　　仓甚虚。――五谷伤害国无储也。\n
        　　服文采（加丝旁）――好饰伪贵内华。\n
        　　带利剑。――尚刚强武且奢。\n
        　　厌饮食，财货有余。――多嗜欲无足时。\n
        　　是谓盗夸。――百姓而君有余者是由劫盗以为服饰持行夸人不知身死家破亲戚并随也。\n
        　　非道哉。――人君所行如是此非道也。复言也哉者，痛伤之辞。\n
        ●修观第五十四\n
        　　善建者不拔。――建立也。善以道立身立国者不可得引而拔也。\n
        　　善抱者不脱。――善以道抱精神者终不可拔引解脱。\n
        　　子孙祭祀不辍。――为人子孙能修道如是长生不死世世以久祭祀先祖宗庙无絶时。\n
        　　修之于身，其乃德真。――修道于身爱气养神益寿延年其德如是乃为真人。\n
        　　修之于家，其德有余。――修道于家父慈子孝兄友弟顺，夫信妻贞，其德如是乃有余庆及于来世子孙。\n
        　　修之于郷，其德乃长。――修道于郷，尊敬长老爱养幼小教诲愚鄙其德如是乃无不覆及也。\n
        　　修之于国，其德乃丰。――修道于国，则君信臣忠仁义自生，祀乐自兴，政平无私，其德如是，乃为丰存也。\n
        　　修之于天下，其德乃普。――人主修道于天下，不言而化，不教而治，下之应上，信如影响，其德如是乃为普传。\n
        　　故以身观身，――以修道之身观不修道之身，孰亡孰存也。\n
        　　以家观家，――以修道之家观不修道之家也。\n
        　　以郷观郷、――以修道之郷观不修道之郷也。\n
        　　以国观国，――以修道之国观不修道之国也。\n
        　　以天下观天下。――以修道之主观不修道之主也。\n
        　　何以知天下之然哉、以此。――老子言吾何知天下修道者昌背道者亡，以此五事观而知之也。\n
        ●玄符第五十五\n
        　　含德之厚，――谓含怀道德之厚也。\n
        　　比于赤子。――神明保佑含德之人。若父母之于赤子也。\n
        　　毒虫不螫，――蜂虿蛇虺不螫。\n
        　　猛兽不据，玃鸟不搏。――赤鸟不害于物，物亦不害之，故太平之世，人无贵贱仁心，有刺之物还反其本，有毒之虫，不伤于人。\n
        　　骨弱筋柔而握固、――赤子筋骨柔弱而持物坚固以其意心不移也。\n
        　　未知牝牡之合而俊（改血旁），精之至也。――赤子未知男女之合会而阴作怒者，由精气多之所致也。\n
        　　终日号而不唖，和之至也。――赤子从朝至暮啼号声不变易者，和气多之所致。\n
        　　知和曰常，――人能知和气之柔弱有益于人者，则为知道之常也。\n
        　　知常曰明，――人能知道之常行则曰以明达于玄妙也。\n
        　　益生日祥，――祥，长也。言益生欲自生日以长大。\n
        　　心使气日强。――心当专一和柔而气实内故形柔而反使妄有所为，和气去于中，故形体日以刚强也。\n
        　　物壮则老，――万物壮极则枯老也。\n
        　　谓之不道，――老不得道。\n
        　　不道早已。――不得道者，早已死也。\n
        ●玄徳第五十六\n
        　　知者不言，――知者贵行，不贵言也。\n
        　　言者不知。――驷不及舌，多言多患。\n
        　　塞其兑，闭其门，――塞门之者欲絶其源。\n
        　　挫其鋭，――情欲有所鋭为当念道无为以挫止之。\n
        　　解其忿、――纷结恨不休，当念道无为以挫止之。\n
        　　和其光，――虽有独见之明当和之使闇昧不使曜乱。\n
        　　同其尘，――不当自别殊也。\n
        　　是谓玄同。――玄，天也。人能行上上事是谓与天同道也。\n
        　　故不可得而亲，――不以荣誉为乐独立为哀。\n
        　　亦不可得而疏、――志静无故与人无怨。\n
        　　不可得而利，――身不欲富贵口不欲五味。\n
        　　亦不可得而害，――不与贪争利，不与勇争气。\n
        　　不可得而贵，――不为乱世主，不处暗君位。\n
        　　亦不可得而贱。――不以乘权故骄不以失志故屈。\n
        　　故为天下贵。――其德如此天子不得臣，诸侯不得屈，与世沉浮容身避害故为天下贵也。\n
        ●淳风第五十七\n
        　　以正治国，――以，至也。天使正身之人使至有国也。\n
        　　以奇用兵，――奇，诈也。天使诈为之人使用兵也。\n
        　　以无事取天下。――以无事无为之人使取天下为之主。\n
        　　吾何以知其然哉、以此。――此，今也。老子言我何以知天意然哉，以今日所见知。\n
        　　天下多忌讳，而民弥贫。――天下谓人主也。忌讳者防禁也。令烦则奸生，禁多则下诈相殆故贫。\n
        　　民多利器，国家滋昏。――利器者权也。民多权则视者眩于目听者惑于耳，上下不亲故国家昏乱。\n
        　　人多伎巧，奇物滋起、――人谓人君百里诸侯也。多知伎巧谓刻画宫观雕琢服章奇物滋起下则化上饰金镂玉文绣采色日以滋甚。\n
        　　法物滋彰，盗贼多有。――法物，好物也。珍好之物滋生彰着则农事废饥寒并至故盗贼多有也。\n
        　　故圣人云、――谓下事也。\n
        　　我无为而民自化、――圣人言我修道承天无所改作而民自化成也。\n
        　　我好静而民自正、――圣人言我好静不言不教民皆自忠正也。\n
        　　我无事而民自富、――我无徭役征召之事民安其业故皆自富。\n
        　　我无欲而民自朴。――我常无欲去华文征服饰民则随我为多质朴也。\n
        ●顺化第五十八\n
        　　其政闷闷，――其政教宽大闷闷昧昧似若不明也。\n
        　　其民醇醇、――政教宽大故民醇醇富厚相亲睦也。\n
        　　其政察察，――其政教急疾言决于口听决于耳也。\n
        　　其民缺缺。――政教急民不聊生，故缺缺日以疏薄。\n
        　　祸兮福之所倚、――倚，因也。夫祸因福而生，天遭祸而能悔过责己修善行道则祸去而福来。\n
        　　福兮祸之所伏。――祸伏匿于福中人得福而为骄恣则福去祸来。\n
        　　孰知其极。――祸福更相生谁能知其穷极时。\n
        　　其无正、――无，不也。谓人君不正其身，其无国也。\n
        　　正复为奇，――奇，诈也。人君不正下虽正复化上为诈也。\n
        　　善复为妖――善人皆复化上为妖祥也。\n
        　　人之迷，其日固久。――言人君迷惑失正以来其日已固久。\n
        　　是以圣人方而不割，――圣人行方正者欲以率下不以割截人也。\n
        　　廉而不害，――圣人廉清欲以化民不以伤害人也。今则不然正己以害人也。\n
        　　直而不肆，―肆，申也。圣人虽直曲己从人不自申之也。\n
        　　光而不曜。――圣人虽有独知之明常如闇昧不以曜乱人也。\n
        ●守道第五十九\n
        　　治人――谓人君欲治理人民。\n
        　　事天，――事，用也。当用天道顺四时。\n
        　　莫若啬――啬，贪也。治国者当爱民则不为奢泰，治身者当爱精气不放逸。\n
        　　夫唯啬，是谓早服。――早，先也。服，得也。夫独爱民财爱精气则能先得天道也。\n
        　　早服谓之重积德。――先得天道是谓重积德于己也。\n
        　　重积德则无不克，――克，胜也。重积德于己则无不胜。\n
        　　无不克则莫知其极。――无不克胜则莫有知己德之穷极也。\n
        　　莫知其极，可以有国。――莫知己德有极则可以有社稷为民致福。\n
        　　有国之母，可以长久。――国身同也。母，道也。人能保身中之道使精气不劳五神不苦则可以长久。\n
        　　是谓深根固蔕、――人能以气为根以精为蒂，如树根不深则枝蒂不坚则落言当深藏其气固守其精使无漏泄。\n
        　　长生久视之道。――深根固蒂者乃长生久视之道。\n
        ●居位第六十\n
        　　治大国若烹小鲜。――鲜，鱼。烹小鱼不去肠不去鳞不敢挠恐其糜也。治国烦则下乱，治身烦则精散。\n
        　　以道莅天下，其鬼不神。――以道德居位治天下则鬼不敢见其精神以犯人也。\n
        　　非其鬼不神，其神不伤人。――其鬼非无精神也。非不八正不能伤自然之人。\n
        　　非其神不伤人，圣人亦不伤。――非鬼神不能伤害人，以圣人在位不伤害人故鬼不敢干之也。\n
        　　夫两不相伤，――鬼与圣人倶两不相伤也。\n
        　　故徳交归焉。――夫两不相伤人得治于阳，鬼得治于阴，人得全其性命，鬼得保其精神，故德交归焉。\n
        ●谦徳第六十一\n
        　　大国者下流，――治大国当如居下流不逆细微。\n
        　　天下之交，――大国天下士民之所交会。\n
        　　天下之牝。――牝者阴类也。柔谦和而不昌也。\n
        　　牝常以静胜牡，――女所以胜屈于男，阴胜阳以安尽不先求之也。\n
        　　以静为下。――阴道以安静为谦下。\n
        　　故大国以下小国，则取小国。――能谦下之则常有之。\n
        　　小国以下大国，则取大国。――此言国无大小能执谦畜人则无过失也。\n
        　　故或下以取，或下而取。――下者谓大国以下小国，小国以下大国，更以义相取。\n
        　　大国不过欲兼畜人，――大国不可失则兼并人国而牧畜之。\n
        　　小国不过欲入事人。――使为臣仆。\n
        　　夫两者各得其所欲，大者宜为下。――大国小国各欲得其所大国又宜为谦下。\n
        ●为道第六十二\n
        　　道者，万物之奥。――奥，藏也。道为万物之藏无所不容也。\n
        　　善人之宝。――善人以道为身宝不敢违。\n
        　　不善人之所不保。――道者不善人之保倚也。遭患逢急犹自知悔卑下。\n
        　　美言可以市、――美言者独可于市耳，夫市交易而退，不相宜，善言美语，求者欲疾得，卖者欲疾售也。\n
        　　尊行可以加人。――加，别也。人有尊贵之行可以凡异于凡人未足以尊道。\n
        　　人之不善，何弃之有。――人虽不善当以道化之盖三皇之前无有弃民德化淳也。\n
        　　故立天子，置三公，――欲使教化不善之人。\n
        　　虽有拱璧以先驷马，不如坐进此道。――虽有美璧先驷马而至故不如坐进此道。\n
        　　古之所以贵此道者何、不日求以得，――古之所以贵此道者不日日远行求索近得之于身。\n
        　　有罪以勉耶，――有罪谓遭乱世闇君妄行刑诛修道则可以解死免于众耶也。\n
        　　故为天下贵。――道德洞远无不覆济全身治国恬然无为故可为天下贵也。\n
        ●恩始第六十三\n
        　　为无为，――因成修故无所造作。\n
        　　事无事，――豫有备除烦省事也。\n
        　　味无味。――深思远虑，味道意也。\n
        　　大小多少，――陈其戒令也。欲大反小欲多反少，自然之道也。\n
        　　报怨以德。――修道行善絶祸于未生也。\n
        　　图难于其易，――欲图难事当于易时未及成也。\n
        　　为大于其细。――欲为大事必作于小祸乱从小来也。\n
        　　天下难事，必作于易。天下大事，必作于细。是以圣人终不为大。――处谦虚也。\n
        　　故能成其大。――天下共归之也。\n
        　　夫轻诺必寡信，――不重言也。\n
        　　多易必多难，――不慎患也。\n
        　　是以圣人犹难之，――圣人动作举事犹进退重难之，欲塞其源。\n
        　　故终无难。――圣人终身无患难之事犹避害深也。\n
        ●守微第六十四\n
        　　其安易持，――治身治国安静者易守持也。\n
        　　其未兆易谋，――情欲祸患未有形兆时易谋正也。\n
        　　其脆易破，――祸乱未动于朝情欲未见于色如脆弱易破除。\n
        　　其微易散。――其未彰着微小易散去也。\n
        　　为之于未有，――欲有所为当于未有萌牙之时塞其端也。\n
        　　治之于未乱。――治身治国于未乱之时当豫闭其门也。\n
        　　合抱之木，生于毫末、――从小成大。\n
        　　九层之台，起于累土。――从卑至高。\n
        　　千里之行，始于足下。――从近至远。\n
        　　为者败之，――有为于事废于自然有为于义反于仁有为于色废于精神也。\n
        　　执者失之。――执利遇患执道全身坚持不得推让反还。\n
        　　圣人无为故无败、――圣人不为华文不为色利不为残贼无坏败。\n
        　　无执故无失。――圣人有德以教愚有财以与贫无所执藏故无所失于人也。\n
        　　民之从事，常于几成而败之。――从，为也。民人为事常于功德几成而贪位好名奢泰盈满而自败也。\n
        　　慎终如始，则无败事。――终当如始不当懈怠。\n
        　　是以圣人欲不欲，――圣人欲人所不不欲人欲彰显圣人欲伏光人欲文饰圣人欲质朴人欲色圣人欲于德也。\n
        　　不贵难得之货、――圣人不眩为服不贱石而贵玉。\n
        　　学不学，――圣人学人所不能学人学智诈圣人学自然人学治世圣人学治身守道真也。\n
        　　复众人之所过。――众人学问反过本为末过实为华复之者使反本也。\n
        　　以辅万物之自然――教人反本实者欲以辅助万物自然之性也。\n
        　　而不敢为。――圣人动作因循不敢有所造为恐远本也。\n
        ●淳徳第六十五\n
        　　古之善为道者，――治古之善以道治及治国者。\n
        　　非以明民，――不以道教民明智巧诈也。\n
        　　将以愚之。――将以道德教民使朴质不诈伪。\n
        　　民之难治，以其智多。――以其智多故为巧伪。\n
        　　以智治国，国之贼。――使智惠之人治国之政事必远道德妄作威福为国之贼。\n
        　　不以智治国，国之福。――不使智惠之人知国之政事则民守正直不为邪饰上下相亲君臣同力故为国之福也。\n
        　　知此两者，亦楷式。――两者谓智与不智者常能智者为贼不智者能为福是治身治国之法式也。\n
        　　常知楷式，是谓玄德。――玄，天也。能知治身及治国之法式，是谓与天同德也。\n
        　　玄德深矣远矣，――玄德之人深不可则远不可极也。\n
        　　与物反矣，――玄德之人与万物反异万物欲益己玄德施与人也。\n
        　　乃至于大顺。――玄德与万物反异故能至大顺顺天理也。\n
        ●后己第六十六\n
        　　江海所以能为百谷王者，以其善下之，――江海以卑故众流归之若民归就王。\n
        　　故能为百谷王。――以卑下故能为百谷王也。\n
        　　是以圣人欲上民，――欲在民上。\n
        　　必以言下之。――法江海处谦虚。\n
        　　欲先民、――欲在民之前也。\n
        　　必以身后之。――先人而后己也。\n
        　　是以圣人处上而民不重，――圣人在民上为主不以尊贵虚下故民戴而不为重。\n
        　　处前而民不害，――圣人在民前不以光明蔽后民亲之若无有欲害之心也。\n
        　　是以天下乐推而不厌。――圣人恩深爱厚视民如赤子，故天下乐推进以为主，无有厌也。\n
        　　以其不争，――天下无厌圣人时是由圣人不与人争先后也。\n
        　　故天下莫能与之争。――言人皆有为无争与吾争无为。\n
        ●三宝第六十七\n
        　　天下皆谓我大，似不肖。――老子言天下谓我德大我则佯愚似不肖。\n
        　　夫唯大，故似不肖。――唯独名德大者为身害故佯愚似若不肖无所分别无所割截不贱人而自贵。\n
        　　若肖久矣――肖，善也。谓辨惠也。若大辨惠之人身高自贵行察察之政所从来久矣。\n
        　　其细。――言辨惠者唯如小人也非长者。\n
        　　夫我有三宝，持而宝之。――老子言我有三宝，抱持而保倚。\n
        　　一曰慈，――爱百姓若赤子。\n
        　　二曰俭，――赋俭若取之于己也。\n
        　　三曰不敢为天下先。――执谦退不为倡始也。\n
        　　慈故能勇，――以为仁故能勇于忠孝也。\n
        　　俭故能广，――天子身能节俭故民日用广矣。\n
        　　不敢为天下先，――不为天下首先。\n
        　　故能成器长。――成器长谓得道人也。我能为道人之长也。\n
        　　今舍慈且勇，――今世人舍慈仁但为勇武也。\n
        　　舍俭且广，――舍其俭约但为奢泰。\n
        　　舍后且先，――舍其后己但为人先。\n
        　　死矣。――所行如此动入死地。\n
        　　夫慈，以战则胜，以守则固。――夫慈仁者百姓亲附并心一意故以战则胜敌以守卫则坚固。\n
        　　天将救之，以慈卫之。――天将救助善人必与慈仁之性使能自当助也。\n
        ●配天第六十八\n
        　　善为士者不武，――言贵道德不好武力。\n
        　　善战者不怒，――善以道战者禁邪于胸心絶祸于未萌无所诛怒也。\n
        　　善胜战者不与，――善以道胜敌者附近以仁来远以德不与敌争而敌自服也。\n
        　　善用人者为下。――善用人自辅佐者常为人执谦下也。\n
        　　是谓不争之德，――谓上为之下也。是乃不与人争之道德也。\n
        　　是谓用人之力，――能身为人下是谓用人臣之力。\n
        　　是谓配天――能行此者德配天也。\n
        　　古之极。――是乃古之极要道也。\n
        ●玄用第六十九\n
        　　用兵有言，――陈用兵之道老子疾时用兵故托己设其义也。\n
        　　吾不敢为主――主先也，不敢先举兵。\n
        　　而为客，――客者和而不倡用兵当承天而后动。\n
        　　不敢进寸而退尺。――侵人境界利人财宝为进闭门守城为退。\n
        　　是谓行无行，――彼遂不止为天下贼虽行诛之不行执也。\n
        　　攘无臂，――虽欲大怒若无臂可攘也。\n
        　　仍无敌，――虽欲仍引之心若无敌可仍也。\n
        　　执无兵。――虽欲执持之若无兵刃可持用也。何者伤彼之民罹罪于天遭不道之君愍忍丧之痛也。\n
        　　祸莫大于轻敌，――夫祸乱之害莫大于欺轻敌家侵取不休轻战贪财。\n
        　　轻敌几丧吾宝。――几，近也。宝，身也。欺轻敌者近丧身也。\n
        　　故抗兵相加，――两敌战也。\n
        　　哀者胜矣。――哀者慈仁士卒不远于死。\n
        ●知难第七十\n
        　　吾言甚易知，甚易行。――老子言吾所言省而易知约而易行。\n
        　　天下莫能知，莫能行。――人恶柔弱好刚强也。\n
        　　言有宗，事有君。――我所言有宗祖根本事有君臣天下世人不知者非我之无德不与我反。\n
        　　夫唯无知，是以不我知。――夫惟圣人也是我德之暗不见于外穷极微妙故无知也。\n
        　　知我者希，则我者贵。――希少也。惟达道者乃能知我故为贵也。\n
        　　是以圣人被褐怀玉。――被褐者薄外怀玉者厚内匿宝藏怀不以示人也。\n
        ●知病第七十一\n
        　　知不知上，――知道言不不知是乃德之上。\n
        　　不知知，病。――不知道言知是乃德之病。\n
        　　夫唯病病，是以不病。――夫唯能病苦众人有强知之病是以不自病也。\n
        　　圣人不病、以其病病，――圣人无此强知之病者以其常苦众人有此病。\n
        　　是以不病。――以比非人也。故不自病。夫圣人怀通达之知托于不知者欲使天下质朴忠正各守纯性，小人不知道意而妄行强知之争以自显著内伤精神减寿消年也。\n
        ●爱己第七十二\n
        　　民不畏威，大威至矣。――威，害也。人不畏小害则大害至，谓死亡也。畏之者当爱精神承天顺地也。\n
        　　无狭其所居，――谓心居神当宽柔不当急狭也。\n
        　　无厌其所生。――人所以生者为有精神托空虚喜清净饮食不节忽道念色邪僻满腹为伐本厌神。\n
        　　夫唯不厌，是以不厌。――夫唯独不厌精神之人洗心濯垢恬泊无欲则精神居之不厌也。\n
        　　是以圣人自知――自知己之得失。\n
        　　不自见，――不自显见德美于外藏之于内。\n
        　　自爱――自爱其身以保精气也。\n
        　　不自贵。――不自贵高荣名于世。\n
        　　故去彼取此。――去彼自见自贵取此自知自爱。\n
        ●任为第七十三\n
        　　勇于敢则杀，――勇敢有为即杀身也。\n
        　　勇于不敢则活，――勇于不敢有为则活其身。\n
        　　此两者――谓敢与不敢也。\n
        　　或利或害。――活身为利，杀身为害。\n
        　　天之所恶，――恶有为也。\n
        　　孰知其故，――谁能知天意之故而不犯。\n
        　　是以圣人犹难之――言圣人之明德犹难于勇敢况无圣人之德而欲行之乎。\n
        　　天之道，不争而善胜，――天不与人争贵贱而人自畏之。\n
        　　不言而善应，――天不言万物自动应以时。\n
        　　不召而自来，――天不呼召万物皆负阴而向阳。\n
        　　弹（改丝旁）然而善谋。――弹（改丝旁），宽也。天道虽宽博，善谋虑人事修善行恶各蒙其报也。\n
        　　天网恢恢，疏而不失。――天所网罗恢恢甚大，虽疏远司察人善恶无有所失。\n
        ●制惑第七十四\n
        　　民不畏死，――治国者刑罚酷深民不聊生故不畏死也。治身者嗜欲伤神贪财杀身民不知畏之也。\n
        　　奈何以死惧之。――人君不宽刑罚教民去情欲奈何设刑法以死惧之。\n
        　　若使民常畏死，――当除己之所残克教民去利欲也。\n
        　　而为奇者，吾得执而杀之，孰敢。――以道教化而民不从反为奇巧乃应王法执而杀之谁敢有犯者老子伤时王不先道德化之而先刑罚。\n
        　　常有司杀者――司杀者天居高临下司察人过天网恢恢疏而不失也。\n
        　　夫代司杀者，是谓代大匠斲。――天道至明司杀者常犹春生夏长秋收冬藏斗杓运移以节度行之人君欲代杀之是犹拙夫代大匠斲木而无功也。\n
        　　夫代大匠斲者，希有不伤手矣。――人君行刑罚犹拙人代大匠斲则方圆不得其理还自伤代天杀者失纪纲不得其纪纲还受其殃也。\n
        ●贪损第七十五\n
        　　民之饥，以其上食税之多，――人民所以饥深者以其君上税食下太多。\n
        　　是以饥。――民皆化上为矣叛道违德故饥。\n
        　　民之难治，以其上有为，――民之不可治者以其君上多欲好有为也。\n
        　　是以难治。――是以其民化上有为情伪难治。\n
        　　民之轻死，以其求生之厚，――人民轻犯者者以其求生活之道太厚贪利以自危。\n
        　　是以轻死。――以求生太厚之故轻入死地也。\n
        　　夫唯无以生为者，是贤于贵生。――夫唯独无以生为务者爵禄不干于意财利不入于身天子不得臣诸侯不得使则贤于贵生也。\n
        ●戒强第七十六\n
        　　人之生也柔弱，――人生含和气抱精神故柔弱也。\n
        　　其死也坚强。――人死和气竭精神亡欲坚强也。\n
        　　万物草木之生也柔脆，――和气存也。\n
        　　其死也枯槁。――和气去也。\n
        　　故坚强者死之徒，柔弱者生之徒。――以其上二事观知之知坚强者死柔弱者生也。\n
        　　是以兵强则不胜，――强大之兵轻战乐杀毒流怨结众弱为一强故不胜。\n
        　　木强则共。――木强大枝弱共生其上也。\n
        　　强大处下，柔弱处上。――兴物造功大木处下小物处上大道抑强扶弱自然之效。\n
        ●天道第七十七\n
        　　天之道，其犹张弓乎。――天道暗昧举物类以为谕也。\n
        　　高者抑之，下者举之，有余者损之，不足者与之。――言张弓和调之如是乃可用夫抑高举下损强益弱天之道也。\n
        　　天之道，损有余而补不足。――天道损有余而益谦常以中和为上。\n
        　　人之道则不然，――人道则与天道反也。\n
        　　损不足以奉有余。――世俗之人损贫以奉富夺弱以益强也。\n
        　　孰能有余以奉天下，唯有道者。――言谁能居有余之位自省爵禄以奉天下不足者乎。唯有道之君能行也。\n
        　　是以圣人为而不恃，――圣人为德施不恃其报也。\n
        　　功成而不处，――功成事就不处其位。\n
        　　其不欲见贤。――不欲使人知己之贤匿功不居荣畏天损有余也。\n
        ●任信第七十八\n
        　　天下柔弱莫过于水，――圆中则圆方中则方拥之则止决之则行。\n
        　　而攻坚强者莫知能胜。――水能怀山襄陵磨铁消铜莫能胜水而成功也。\n
        　　其无以易之。――夫攻坚强者无以易于水。\n
        　　弱之胜强，――水能灭火，阴阳消阳。\n
        　　柔之胜刚，――舌柔齿刚齿先舌亡。\n
        　　天下莫能知，――知柔弱者长久刚强者折伤也。\n
        　　莫能行。――耻谦卑好强梁。\n
        　　故圣人云、――谓下事也。\n
        　　受国之垢，是谓社稷主，――君能爱国垢浊者若江海不逆小流则能长保其社稷为一国君主也。\n
        　　受国之不祥，是谓天下王。――君能引过自与代民受不祥之殃则可以王有天下。\n
        　　正言若反。――此乃正直之言世人不知以为反言。\n
        ●任契第七十九\n
        　　和大怨，――杀人者死伤人者刑以相和报。\n
        　　必有余怨，――任刑者失人情必有怨及于良人也。\n
        　　安可以为善。――言一人吁嗟则失天心安可以和怨为善也。\n
        　　是以圣人执左契，――古者圣人执左契合符信也。无文书法律刻契合符以为信也。\n
        　　而不责于人。――但刻契之信不责人以他事也。\n
        　　有德司契，――有德之君司察契信而已。\n
        　　无德司彻。――无德之君背其契言司人所失。\n
        　　天道无亲，常与善人。――天道无有亲疏唯与善人则与司契者也。\n
        ●独立第八十\n
        　　小国寡民，――圣人虽治大国犹以为小俭约不奢泰民虽众犹若寡少不敢劳之也。\n
        　　使有什伯――使民各有部曲什伯贵贱不相犯也。\n
        　　人之器而不用，――器谓农人之器而不用不征召夺人良时也。\n
        　　使民重死――君能为民兴利除害各得其所则民重死而贪生也。\n
        　　而不远徙。――政令不烦则安其业故不远迁徙离其常处。\n
        　　虽有舟轝，无所乘之、――清静无为不作烦华不好出入游娯也。\n
        　　虽有甲兵，无所陈之。――无怨恶于天下。\n
        　　使民复结绳而用之。――去文反质信无欺也。\n
        　　甘其食，――甘其蔬食不渔食百姓也。\n
        　　美其服，――美其恶衣不贵五色。\n
        　　安其居，――安其茅茨不好文饰之屋。\n
        　　乐其俗，――乐其质朴之俗不转移也。\n
        　　邻国相望，鸡狗之声相闻，――相去近也。\n
        　　民至老，不相往来。――其无情欲。\n
        ●显质第八十一\n
        　　信言不美，――信者如其实不美者朴且质也。\n
        　　美言不信。――滋美之言者孳孳华词不信者饰伪多空虚也。\n
        　　善者不辩，――善者以道修身不采文也。\n
        　　辩者不善。――辩者谓巧言也。不善者舌致患也。山有玉掘其山水有珠浊其渊辩口多言亡其身。\n
        　　知者不博，――知者谓知道之士不博者守一元也。\n
        　　博者不知。――博者多见闻不知者失要真也。\n
        　　圣人不积，――圣人积德不积财有德以教愚有财以与贫也。\n
        　　既以为人己愈有，――既以为人施设德化己愈有德。\n
        　　既以与人己愈多。――既以财贿布施与人而财益多如日月之光无有尽时也。\n
        　　天之道，利而不害。――天生万物爱育之令长大无所伤害也。\n
        　　圣人之道，为而不争。――圣人法天所施为化成事就不与下争功名故能全其圣功也。\n
        河上公注终。\n
    </string>
    <!--道德经-->

    <!--蒙学 三百千弟-->
    <string name="sanzijing">
                    三字经\n
                宋朝·王应麟\n
                共1320字\n
        人之初，性本善。性相近，习相远。\n
        苟不教，性乃迁。教之道，贵以专。\n
        昔孟母，择邻处。子不学，断机杼。\n
        窦燕山，有义方。教五子，名俱扬。\n
        养不教，父之过。教不严，师之惰。\n
        子不学，非所宜。幼不学，老何为。\n
        玉不琢，不成器。人不学，不知义。\n
        为人子，方少时。亲师友，习礼仪。\n
        香九龄，能温席。孝于亲，所当执。\n
        融四岁，能让梨。弟于长，宜先知。\n
        首孝悌，次见闻。知某数，识某文。\n
        一而十，十而百。百而千，千而万。\n
        三才者，天地人。三光者，日月星。\n
        三纲者，君臣义。父子亲，夫妇顺。\n
        曰春夏，曰秋冬。此四时，运不穷。\n
        曰南北，曰西东。此四方，应乎中。\n
        曰水火，木金土。此五行，本乎数。\n
        曰仁义，礼智信。此五常，不容紊。\n
        稻粱菽，麦黍稷。此六谷，人所食。\n
        马牛羊，鸡犬豕。此六畜，人所饲。\n
        曰喜怒，曰哀惧。爱恶欲，七情具。\n
        青赤黄，及黑白。此五色，目所识。\n
        酸苦甘，及辛咸。此五味，口所含。\n
        膻焦香，及腥朽。此五臭，鼻所嗅。\n
        匏土革，木石金。丝与竹，乃八音。\n
        曰平上，曰去入。此四声，宜调协。\n
        高曾祖，父而身。身而子，子而孙。\n
        自子孙，至玄曾。乃九族，人之伦。\n
        父子恩，夫妇从。兄则友，弟则恭。\n
        长幼序，友与朋。君则敬，臣则忠。\n
        此十义，人所同。当师叙，勿违背。\n
        斩齐衰，大小功。至缌麻，五服终。\n
        礼乐射，御书数。古六艺，今不具。\n
        惟书学，人共遵。既识字，讲说文。\n
        有古文，大小篆。隶草继，不可乱。\n
        若广学，惧其繁。但略说，能知原。\n
        凡训蒙，须讲究。详训诂，明句读。\n
        为学者，必有初。小学终，至四书。\n
        论语者，二十篇。群弟子，记善言。\n
        孟子者，七篇止。讲道德，说仁义。\n
        作中庸，子思笔。中不偏，庸不易。\n
        作大学，乃曾子。自修齐，至平治。\n
        孝经通，四书熟。如六经，始可读。\n
        诗书易，礼春秋。号六经，当讲求。\n
        有连山，有归藏。有周易，三易详。\n
        有典谟，有训诰。有誓命，书之奥。\n
        我周公，作周礼。著六官，存治体。\n
        大小戴，注礼记。述圣言，礼乐备。\n
        曰国风，曰雅颂。号四诗，当讽咏。\n
        诗既亡，春秋作。寓褒贬，别善恶。\n
        三传者，有公羊。有左氏，有谷梁。\n
        经既明，方读子。撮其要，记其事。\n
        五子者，有荀扬。文中子，及老庄。\n
        经子通，读诸史。考世系，知始终。\n
        自羲农，至黄帝。号三皇，居上世。\n
        唐有虞，号二帝。相揖逊，称盛世。\n
        夏有禹，商有汤。周武王，称三王。\n
        夏传子，家天下。四百载，迁夏社。\n
        汤伐夏，国号商。六百载，至纣亡。\n
        周武王，始诛纣。八百载，最长久。\n
        周辙东，王纲坠。逞干戈，尚游说。\n
        始春秋，终战国。五霸强，七雄出。\n
        嬴秦氏，始兼并。传二世，楚汉争。\n
        高祖兴，汉业建。至孝平，王莽篡。\n
        光武兴，为东汉。四百年，终于献。\n
        魏蜀吴，争汉鼎。号三国，迄两晋。\n
        宋齐继，梁陈承。为南朝，都金陵。\n
        北元魏，分东西。宇文周，与高齐。\n
        迨至隋，一土宇。不再传，失统绪。\n
        唐高祖，起义师。除隋乱，创国基。\n
        二十传，三百载。梁灭之，国乃改。\n
        梁唐晋，及汉周。称五代，皆有由。\n
        炎宋兴，受周禅。十八传，南北混。\n
        辽与金，皆称帝。元灭金，绝宋世。\n
        舆图广，超前代。九十年，国祚废。\n
        太祖兴，国大明。号洪武，都金陵。\n
        迨成祖，迁燕京。十六世，至崇祯。\n
        权阉肆，寇如林。李闯出，神器焚。\n
        清世祖，膺景命。靖四方，克大定。\n
        由康雍，历乾嘉。民安富，治绩夸。\n
        道咸间，变乱起。始英法，扰都鄙。\n
        同光后，宣统弱。传九帝，满清殁。\n
        革命兴，废帝制。立宪法，建民国。\n
        古今史，全在兹。载治乱，知兴衰。\n
        史虽繁，读有次。史记一，汉书二。\n
        后汉三，国志四。兼证经，参通鉴。\n
        读史者，考实录。通古今，若亲目。\n
        昔仲尼，师项橐。古圣贤，尚勤学。\n
        赵中令，读鲁论。彼既仕，学且勤。\n
        披蒲编，削竹简。彼无书，且知勉。\n
        头悬梁，锥刺股。彼不教，自勤苦。\n
        如囊萤，如映雪。家虽贫，学不辍。\n
        如负薪，如挂角。身虽劳，犹苦卓。\n
        苏老泉，二十七。始发愤，读书籍。\n
        彼既老，犹悔迟。尔小生，宜早思。\n
        若梁灏，八十二。对大廷，魁多士。\n
        彼既成，众称异。尔小生，宜立志。\n
        莹八岁，能咏诗。泌七岁，能赋棋。\n
        彼颖悟，人称奇。尔幼学，当效之。\n
        蔡文姬，能辩琴。谢道韫，能咏吟。\n
        彼女子，且聪敏。尔男子，当自警。\n
        唐刘晏，方七岁。举神童，作正字。\n
        口而诵，心而惟。朝于斯，夕于斯。\n
        晏虽幼，身已仕。有为者，亦若是。\n
        犬守夜，鸡司晨。苟不学，曷为人。\n
        蚕吐丝，蜂酿蜜。人不学，不如物。\n
        幼而学，壮而行。上致君，下泽民。\n
        扬名声，显父母。光于前，裕于后。\n
        人遗子，金满赢。我教子，唯一经。\n
        勤有功，戏无益。戒之哉，宜勉力。\n
    </string>
    <string name="baijiaxing">
        百家姓\n
        赵钱孙李，周吴郑王。\n
        冯陈褚卫，蒋沈韩杨。\n
        朱秦尤许，何吕施张。\n
        孔曹严华，金魏陶姜。\n
        戚谢邹喻，柏水窦章。\n
        云苏潘葛，奚范彭郎。\n
        鲁韦昌马，苗凤花方。\n
        俞任袁柳，酆鲍史唐。\n
        费廉岑薛，雷贺倪汤。\n
        滕殷罗毕，郝邬安常。\n
        乐于时傅，皮卞齐康。\n
        伍余元卜，顾孟平黄。\n
        和穆萧尹，姚邵湛汪。\n
        祁毛禹狄，米贝明臧。\n
        计伏成戴，谈宋茅庞。\n
        熊纪舒屈，项祝董梁。\n
        杜阮蓝闵，席季麻强。\n
        贾路娄危，江童颜郭。\n
        梅盛林刁，钟徐邱骆。\n
        高夏蔡田，樊胡凌霍。\n
        虞万支柯，昝管卢莫。\n
        经房裘缪，干解应宗。\n
        丁宣贲邓，郁单杭洪。\n
        包诸左石，崔吉钮龚。\n
        程嵇邢滑，裴陆荣翁。\n
        荀羊於惠，甄曲家封。\n
        芮羿储靳，汲邴糜松。\n
        井段富巫，乌焦巴弓。\n
        牧隗山谷，车侯宓蓬。\n
        全郗班仰，秋仲伊宫。\n
        宁仇栾暴，甘钭厉戎。\n
        祖武符刘，景詹束龙。\n
        叶幸司韶，郜黎蓟薄。\n
        印宿白怀，蒲邰从鄂。\n
        索咸籍赖，卓蔺屠蒙。\n
        池乔阴鬱，胥能苍双。\n
        闻莘党翟，谭贡劳逄。\n
        姬申扶堵，冉宰郦雍。\n
        卻璩桑桂，濮牛寿通。\n
        边扈燕冀，郏浦尚农。\n
        温别庄晏，柴瞿阎充。\n
        慕连茹习，宦艾鱼容。\n
        向古易慎，戈廖庾终。\n
        暨居衡步，都耿满弘。\n
        匡国文寇，广禄阙东。\n
        欧殳沃利，蔚越夔隆。\n
        师巩厍聂，晁勾敖融。\n
        冷訾辛阚，那简饶空。\n
        曾毋沙乜，养鞠须丰。\n
        巢关蒯相，查后荆红。\n
        游竺权逯，盖益桓公。\n
        万俟司马，上官欧阳。\n
        夏侯诸葛，闻人东方。\n
        赫连皇甫，尉迟公羊。\n
        澹台公冶，宗政濮阳。\n
        淳于单于，太叔申屠。\n
        公孙仲孙，轩辕令狐。\n
        钟离宇文，长孙慕容。\n
        鲜于闾丘，司徒司空。\n
        丌官司寇，仉督子车。\n
        颛孙端木，巫马公西。\n
        漆雕乐正，壤驷公良。\n
        拓跋夹谷，宰父谷梁。\n
        晋楚闫法，汝鄢涂钦。\n
        段干百里，东郭南门。\n
        呼延归海，羊舌微生。\n
        岳帅缑亢，况郈有琴。\n
        梁丘左丘，东门西门。\n
        商牟佘佴，伯赏南宫。\n
        墨哈谯笪，年爱阳佟。\n
        第五言福，百家姓终。\n
    </string>
    <string name="qianziwen">
        千字文 \n
        南北朝·周兴嗣\n
        天地玄黄，宇宙洪荒。\n
        日月盈昃，辰宿列张。\n
        寒来暑往，秋收冬藏。\n
        闰余成岁，律吕调阳。\n
        云腾致雨，露结为霜。\n
        金生丽水，玉出昆冈。\n
        剑号巨阙，珠称夜光。\n
        果珍李柰，菜重芥姜。\n
        海咸河淡，鳞潜羽翔。\n
        龙师火帝，鸟官人皇。\n
        始制文字，乃服衣裳。\n
        推位让国，有虞陶唐。\n
        吊民伐罪，周发殷汤。\n
        坐朝问道，垂拱平章。\n
        爱育黎首，臣伏戎羌。\n
        遐迩一体，率宾归王。\n
        鸣凤在竹，白驹食场。\n
        化被草木，赖及万方。\n
        盖此身发，四大五常。\n
        恭惟鞠养，岂敢毁伤。\n
        女慕贞洁，男效才良。\n
        知过必改，得能莫忘。\n
        罔谈彼短，靡恃己长。\n
        信使可覆，器欲难量。\n
        墨悲丝染，诗赞羔羊。\n
        景行维贤，克念作圣。\n
        德建名立，形端表正。\n
        空谷传声，虚堂习听。\n
        祸因恶积，福缘善庆。\n
        尺璧非宝，寸阴是竞。\n
        资父事君，曰严与敬。\n
        孝当竭力，忠则尽命。\n
        临深履薄，夙兴温凊。\n
        似兰斯馨，如松之盛。\n
        川流不息，渊澄取映。\n
        容止若思，言辞安定。\n
        笃初诚美，慎终宜令。\n
        荣业所基，籍甚无竟。\n
        学优登仕，摄职从政。\n
        存以甘棠，去而益咏。\n
        乐殊贵贱，礼别尊卑。\n
        上和下睦，夫唱妇随。\n
        外受傅训，入奉母仪。\n
        诸姑伯叔，犹子比儿。\n
        孔怀兄弟，同气连枝。\n
        交友投分，切磨箴规。\n
        仁慈隐恻，造次弗离。\n
        节义廉退，颠沛匪亏。\n
        性静情逸，心动神疲。\n
        守真志满，逐物意移。\n
        坚持雅操，好爵自縻。\n
        都邑华夏，东西二京。\n
        背邙面洛，浮渭据泾。\n
        宫殿盘郁，楼观飞惊。\n
        图写禽兽，画彩仙灵。\n
        丙舍旁启，甲帐对楹。\n
        肆筵设席，鼓瑟吹笙。\n
        升阶纳陛，弁转疑星。\n
        右通广内，左达承明。\n
        既集坟典，亦聚群英。\n
        杜稿钟隶，漆书壁经。\n
        府罗将相，路侠槐卿。\n
        户封八县，家给千兵。\n
        高冠陪辇，驱毂振缨。\n
        世禄侈富，车驾肥轻。\n
        策功茂实，勒碑刻铭。\n
        盘溪伊尹，佐时阿衡。\n
        奄宅曲阜，微旦孰营。\n
        桓公匡合，济弱扶倾。\n
        绮回汉惠，说感武丁。\n
        俊义密勿，多士实宁。\n
        晋楚更霸，赵魏困横。\n
        假途灭虢，践土会盟。\n
        何遵约法，韩弊烦刑。\n
        起翦颇牧，用军最精。\n
        宣威沙漠，驰誉丹青。\n
        九州禹迹，百郡秦并。\n
        岳宗泰岱，禅主云亭。\n
        雁门紫塞，鸡田赤诚。\n
        昆池碣石，钜野洞庭。\n
        旷远绵邈，岩岫杳冥。\n
        治本于农，务兹稼穑。\n
        俶载南亩，我艺黍稷。\n
        税熟贡新，劝赏黜陟。\n
        孟轲敦素，史鱼秉直。\n
        庶几中庸，劳谦谨敕。\n
        聆音察理，鉴貌辨色。\n
        贻厥嘉猷，勉其祗植。\n
        省躬讥诫，宠增抗极。\n
        殆辱近耻，林皋幸即。\n
        两疏见机，解组谁逼。\n
        索居闲处，沉默寂寥。\n
        求古寻论，散虑逍遥。\n
        欣奏累遣，戚谢欢招。\n
        渠荷的历，园莽抽条。\n
        枇杷晚翠，梧桐蚤凋。\n
        陈根委翳，落叶飘摇。\n
        游鹍独运，凌摩绛霄。\n
        耽读玩市，寓目囊箱。\n
        易輶攸畏，属耳垣墙。\n
        具膳餐饭，适口充肠。\n
        饱饫烹宰，饥厌糟糠。\n
        亲戚故旧，老少异粮。\n
        妾御绩纺，侍巾帷房。\n
        纨扇圆洁，银烛炜煌。\n
        昼眠夕寐，蓝笋象床。\n
        弦歌酒宴，接杯举殇。\n
        矫手顿足，悦豫且康。\n
        嫡后嗣续，祭祀烝尝。\n
        稽颡再拜，悚惧恐惶。\n
        笺牒简要，顾答审详。\n
        骸垢想浴，执热愿凉。\n
        驴骡犊特，骇跃超骧。\n
        诛斩贼盗，捕获叛亡。\n
        布射僚丸，嵇琴阮箫。\n
        恬笔伦纸，钧巧任钓。\n
        释纷利俗，并皆佳妙。\n
        毛施淑姿，工颦妍笑。\n
        年矢每催，曦晖朗曜。\n
        璇玑悬斡，晦魄环照。\n
        指薪修祜，永绥吉劭。\n
        矩步引领，俯仰廊庙。\n
        束带矜庄，徘徊瞻眺。\n
        孤陋寡闻，愚蒙等诮。\n
        谓语助者，焉哉乎也。\n
        「重字表」《千字文》实录九百九十四个汉字，重字凡六，以汉语拼音为序列于下：\n
        “发”：周发殷汤；盖此身发。\n
        “巨”：剑号巨阙；巨野洞庭。\n
        “昆”：玉出昆冈；昆池碣石。\n
        “戚”：戚谢欢招；亲戚故旧。\n
        “云”：云腾致雨；禅主云亭。\n
        “资”：资父事君；务资稼穑。\n
    </string>
    <string name="dizigui">
                    弟子规\n
                清朝·李毓秀\n
                   共1080字\n
        ●总叙\n
        弟子规，圣人训。首孝悌，次谨信。\n
        泛爱众，而亲仁。有余力，则学文。\n
        ●入则孝\n
        父母呼，应勿缓。父母命，行勿懒。\n
        父母教，须敬听。父母责，须顺承。\n
        冬则温，夏则凊。晨则省，昏则定。\n
        出必告，反必面。居有常，业无变。\n
        事虽小，勿擅为。苟擅为，子道亏。\n
        物虽小，勿私藏。苟私藏，亲心伤。\n
        亲所好，力为具。亲所恶，谨为去。\n
        身有伤，贻亲忧。德有伤，贻亲羞。\n
        亲爱我，孝何难。亲憎我，孝方贤。\n
        亲有过，谏使更。怡吾色，柔吾声。\n
        谏不入，悦复谏。号泣随，挞无怨。\n
        亲有疾，药先尝。昼夜侍，不离床。\n
        丧三年，常悲咽。居处变，酒肉绝。\n
        丧尽礼，祭尽诚。事死者，如事生。\n
        ●出则悌\n
        兄道友，弟道恭。兄弟睦，孝在中。\n
        财物轻，怨何生。言语忍，忿自泯。\n
        或饮食，或坐走。长者先，幼者后。\n
        长呼人，即代叫。人不在，已即到。\n
        称尊长，勿呼名。对尊长，勿见能。\n
        路遇长，疾趋揖。长无言，退恭立。\n
        骑下马，乘下车。过犹待，百步余。\n
        长者立，幼勿坐。长者坐，命乃坐。\n
        尊长前，声要低。低不闻，却非宜。\n
        进必趋，退必迟。问起对，视勿移。\n
        事诸父，如事父。事诸兄，如事兄。\n
        ●谨\n
        朝起早，夜眠迟。老易至，惜此时。\n
        晨必盥，兼漱口。便溺回，辄净手。\n
        冠必正，纽必结。袜与履，俱紧切。\n
        置冠服，有定位。勿乱顿，致污秽。\n
        衣贵洁，不贵华。上循分，下称家。\n
        对饮食，勿拣择。食适可，勿过则。\n
        年方少，勿饮酒。饮酒醉，最为丑。\n
        步从容，立端正。揖深圆，拜恭敬。\n
        勿践阈，勿跛倚。勿箕踞，勿摇髀。\n
        缓揭帘，勿有声。宽转弯，勿触棱。\n
        执虚器，如执盈。入虚室，如有人。\n
        事勿忙，忙多错。勿畏难，勿轻略。\n
        斗闹场，绝勿近。邪僻事，绝勿问。\n
        将入门，问孰存。将上堂，声必扬。\n
        人问谁，对以名。吾与我，不分明。\n
        用人物，须明求。倘不问，即为偷。\n
        借人物，及时还。人借物，有勿悭。\n
        ●信\n
        凡出言，信为先。诈与妄，奚可焉。\n
        话说多，不如少。惟其是，勿佞巧。\n
        奸巧语，秽污词。市井气，切戒之。\n
        见未真，勿轻言。知未的，勿轻传。\n
        事非宜，勿轻诺。苟轻诺，进退错。\n
        凡道字，重且舒。勿急疾，勿模糊。\n
        彼说长，此说短。不关己，莫闲管。\n
        见人善，即思齐。纵去远，以渐跻。\n
        见人恶，即内省。有则改，无加警。\n
        唯德学，唯才艺。不如人，当自砺。\n
        若衣服，若饮食。不如人，勿生戚。\n
        闻过怒，闻誉乐。损友来，益友却。\n
        闻誉恐，闻过欣。直谅士，渐相亲。\n
        无心非，名为错。有心非，名为恶。\n
        过能改，归于无。倘掩饰，增一辜。\n
        ●泛爱众\n
        凡是人，皆须爱。天同覆，地同载。\n
        行高者，名自高。人所重，非貌高。\n
        才大者，望自大。人所服，非言大。\n
        己有能，勿自私。人有能，勿轻訾。\n
        勿谄富，勿骄贫。勿厌故，勿喜新。\n
        人不闲，勿事搅。人不安，勿话扰。\n
        人有短，切莫揭。人有私，切莫说。\n
        道人善，即是善。人知之，愈思勉。\n
        扬人恶，即是恶。疾之甚，祸且作。\n
        善相劝，德皆建。过不规，道两亏。\n
        凡取与，贵分晓。与宜多，取宜少。\n
        将加人，先问己。己不欲，即速已。\n
        恩欲报，怨欲忘。抱怨短，报恩长。\n
        待婢仆，身贵端。虽贵端，慈而宽。\n
        势服人，心不然。理服人，方无言。\n
        ●亲仁\n
        同是人，类不齐。流俗众，仁者希。\n
        果仁者，人多畏。言不讳，色不媚。\n
        能亲仁，无限好。德日进，过日少。\n
        不亲仁，无限害。小人进，百事坏。\n
        ●余力学文\n
        不力行，但学文。长浮华，成何人。\n
        但力行，不学文。任己见，昧理真。\n
        读书法，有三到。心眼口，信皆要。\n
        方读此，勿慕彼。此未终，彼勿起。\n
        宽为限，紧用功。工夫到，滞塞通。\n
        心有疑，随札记。就人问，求确义。\n
        房室清，墙壁净。几案洁，笔砚正。\n
        墨磨偏，心不端。字不敬，心先病。\n
        列典籍，有定处。读看毕，还原处。\n
        虽有急，卷束齐。有缺坏，就补之。\n
        非圣书，屏勿视。蔽聪明，坏心志。\n
        勿自暴，勿自弃。圣与贤，可驯致。\n
    </string>
    <string name="xiaojing">
        孝经\n
        共1852字\n
        第一章　开宗明义\n
        　　仲尼居，曾子侍。子曰：“先王有至德要道，以顺天下，民用和睦，上下无怨。汝知之乎?”曾子避席曰：“参不敏，何足以知之?”子曰：“夫孝，德之本也，教之所由生也。复坐，吾语汝。身体发肤，受之父母，不敢毁伤，孝之始也。立身行道，扬名于后世，以显父母，孝之终也。夫孝，始于事亲，中　于事　君，终于立身。《大雅》云：‘无念尔祖，聿修厥德。’”\n
        第二章　天子\n
        　　子曰：“爱亲者，不敢恶于人;敬亲者，不敢慢于人。爱敬尽于事亲，而德教加于百姓，刑于四海。盖天子之孝也。《甫刑》云：‘一人有庆，兆民赖之。’”\n
        第三章　诸侯\n
        　　在上不骄，高而不危;制节谨度，满而不溢。高而不危，所以长守贵也。满而不溢，所以长守富也。富贵不离其身，然后能保其社稷，而和其民人。盖诸侯之孝也。《诗》云：“战战兢兢，如临深渊，如履薄冰。”\n
        第四章　卿大夫\n
        　　非先王之法服不敢服，非先王之法言不敢道，非先王之德行不敢行。是故非法不言，非道不行;口无择言，身无择行。言满天下无口过，行满天下无怨恶。三者备矣，然后能守其宗庙。盖卿、大夫之孝也。《诗》云：“夙夜匪懈，以事一人。”\n
        第五章　士\n
        　　资于事父以事母，而爱同;资于事父以事君，而敬同。故母取其爱，而君取其敬，兼之者父也。故以考事君则忠，以敬事长则顺。忠顺不失，以事其上，然后能保其禄位，而守其祭祀。盖士之孝也。《诗》云：“夙兴夜寐，无忝尔所生。”\n
        第六章　庶人\n
        　　用天之道，分地之利，谨身节用，以养父母，此庶人之孝也。故自天子至于庶人，孝无终始，而患不及者，未之有也。\n
        第七章　三才\n
        　　曾子曰：“甚哉，孝之大也!”子曰：“夫孝，天之经也，地之义也，民之行也。天地之经，而民是则之。则天之明，因地之利，以顺天下。是以其教不肃而成，其政不严而治。先王见教之可以化民也，是故先之以博爱，而民莫遗其亲，陈之德义，而民兴行。先之以敬让，而民不争;导之以礼乐，而民和睦;示之以好恶，而民知禁。《诗》云：‘赫赫师尹，民具尔瞻。’”\n
        第八章　孝治\n
        　　子曰：“昔者明王之孝治天下也，不敢遗小国之臣，而况于公、侯、伯、子、男乎?故得万国之欢心，以事其先王。治国者，不敢侮于鳏寡，而况于士民乎?故得百姓之欢心，以事其先君。治家者，不敢失于臣妾，而况于妻子乎?故得人之欢心，以事其亲。夫然，故生则亲安之，祭则鬼享之。是以天下和平，灾害不生，祸乱不作。故明王之以孝治天下也如此。《诗》云：‘有觉德行，四国顺之。’”\n
        第九章　圣治\n
        　　曾子曰：“敢问圣人之德，无以加于孝乎?”子曰：“天地之性，人为贵。人之行，莫大于孝。孝莫大于严父。严父莫大于配天，则周公其人也。昔者，周公郊祀后稷以配天，宗祀文王于明堂，以配上帝。是以四海之内，各以其职来祭。夫圣人之德，又何以加于孝乎?故亲生之膝下，以养父母日严。圣人因严以教敬，因亲以教爱。圣人之教，不肃而成，其政不严而治，其所因者本也。父子之道，天性也，君臣之义也。父母生之，续莫大焉。君亲临之，厚莫重焉。故不爱其亲而爱他人者，谓之悖德;不敬其亲而敬他人者，谓之悖礼。以顺则逆，民无则焉。不在于善，而皆在于凶德，虽得之，君子不贵也。君子则不然，言思可道，行思可乐，德义可尊，作事可法，容止可观，进退可度，以临其民。是以其民畏而爱之，则而象之。故能成其德教，而行其政令。《诗》云：‘淑人君子，其仪不忒。’”\n
        第十章　纪孝行\n
        　　子曰：“孝子之事亲也，居则致其敬，养则致其乐，病则致其忧，丧则致其哀，祭则致其严。五者备矣，然后能事亲。事亲者，居上不骄，为下不乱，在丑不争。居上骄则亡，为下而乱则刑，在丑而争则兵。三者不除，虽日用三牲之养，犹为不孝也。”\n
        第十一章　五刑\n
        　　子曰：“五刑之属三千，而罪莫大于不孝。要君者无上，非圣人者无法，非孝者无亲。此大乱之道也。”\n
        第十二章　广要道\n
        　　子曰：“教民亲爱，莫善于孝。教民礼顺，莫善于悌。移风易俗，莫善于乐。安上治民，莫善于礼。礼者，敬而已矣。故敬其父，则子悦;敬其兄，则弟悦;敬其君，则臣悦;敬一人，而千万人悦。所敬者寡，而悦者众，此之谓要道也。”\n
        第十三章　广至德\n
        　　子曰：“君子之教以孝也，非家至而日见之也。教以孝，所以敬天下之为人父者也。教以悌，所以敬天下之为人兄者也。教以臣，所以敬天下之为人君者也。《诗》云：‘恺悌君子，民之父母。’非至德，其孰能顺民如此其大者乎!”\n
        第十四章　广扬名\n
        　　子曰：“君子之事亲孝，故忠可移　于　君。事兄悌，故顺可移于长。居家理，故治可移于官。是以行成于内，而名立于后世矣。”\n
        第十五章　谏诤\n
        　　曾子曰：“若夫慈爱、恭敬、安亲、扬名，则闻命矣。敢问子从父之令，可谓孝乎?”子曰：“是何言与，是何言与!昔者天子有争臣七人，虽无道，不失其天下;诸侯有争臣五人，虽无道，不失其国;大夫有争臣三人，虽无道，不失其家;士有争友，则身不离于令名;父有争子，则身不陷于不义。则子不可以不争于父，臣不可以不争　于　君;故当不义，则争之。从父之令，又焉得为孝乎!”\n
        第十六章　感应\n
        　　子曰：“昔者明王事父孝，故事天明;事母孝，故事地察;长幼顺，故上下治。天地明察，神明彰矣。故虽天子，必有尊也，言有父也;必有先也，言有兄也。宗庙致敬，不忘亲也;修身慎行，恐辱先也。宗庙致敬，鬼神着矣。孝悌之至，通于神明，光于四海，无所不通。《诗》云：‘自西自东，自南自北，无思不服。’”\n
        第十七章　事君\n
        　　子曰：“君子之事上也，进思尽忠，进思补过，将顺其美，匡救其恶，故上下能相亲也。《诗》云：‘心乎爱矣，遐不谓矣，中心藏之，何日忘之。’”\n
        第十八章　丧亲\n
        　　子曰：“孝子之丧亲也，哭不偯，礼无容，言不文，服美不安，闻乐不乐，食旨不甘，此哀戚之情也。三日而食，教民无以死伤生。毁不灭性，此圣人之政也。丧不过三年，示民有终也。为之棺椁衣衾而举之，陈其簠簋而哀戚之;擗踊哭泣，哀以送之;卜其宅兆，而安措之;为之宗庙，以鬼享之;春秋祭祀，以时思之。生事爱敬，死事哀戚，生民之本尽矣，死生之义备矣，孝子之事亲终矣。”\n
    </string>
    <string name="zgxw">
        增广贤文\n
        共3815字\n
        昔时贤文，诲汝谆谆，集韵增文，多见多闻。\n
        观今宜鉴古，无古不成今。\n
        知己知彼，将心比心。\n
        酒逢知己饮，诗向会人吟。\n
        相识满天下，知心能几人。\n
        相逢好似初相识，到老终无怨恨心。\n
        近水知鱼性，近山识鸟音。\n
        易涨易退山溪水，易反易覆小人心。\n
        运去金成铁，时来铁似金，读书须用意，一字值千金。\n
        逢人且说三分话，未可全抛一片心。\n
        有意栽花花不发，无心插柳柳成阴。\n
        画虎画皮难画骨，知人知面不知心。\n
        钱财如粪土，仁义值千金。\n
        流水下滩非有意，白云出岫本无心。\n
        当时若不登高望，谁信东流海洋深。\n
        路遥知马力，事久见人心。\n
        两人一般心，无钱堪买金，一人一般心，有钱难买针。\n
        相见易得好，久住难为人。\n
        马行无力皆因瘦，人不风流只为贫。\n
        饶人不是痴汉，痴汉不会饶人。\n
        是亲不是亲，非亲却是亲。\n
        美不美，乡中水，亲不亲，故乡人。\n
        莺花犹怕春光老，岂可教人枉度春。\n
        相逢不饮空归去，洞口桃花也笑人。\n
        红粉佳人休使老，风流浪子莫教贫。\n
        在家不会迎宾客，出外方知少主人。\n
        黄金无假，阿魏无真。\n
        客来主不顾，应恐是痴人。\n
        贫居闹市无人问，富在深山有远亲。\n
        谁人背后无人说，哪个人前不说人。\n
        有钱道真语，无钱语不真。\n
        不信但看筵中酒，杯杯先劝有钱人。\n
        闹里有钱，静处安身。\n
        来如风雨，去似微尘。\n
        长江后浪推前浪，世上新人赶旧人。\n
        近水楼台先得月，向阳花木早逢春。\n
        莫道君行早，更有早行人。\n
        莫信直中直，须防仁不仁。\n
        山中有直树，世上无直人。\n
        自恨枝无叶，莫怨太阳偏。\n
        大家都是命，半点不由人。\n
        一年之计在于春，一日之计在于寅， 一家之计在于和，一生之计在于勤。\n
        责人之心责己，恕己之心恕人。\n
        守口如瓶，防意如城。\n
        宁可人负我，切莫我负人。\n
        再三须慎意，第一莫欺心。\n
        虎生犹可近，人熟不堪亲。\n
        来说是非者，便是是非人。\n
        远水难救近火，远亲不如近邻。\n
        有茶有酒多兄弟，急难何曾见一人。\n
        人情似纸张张薄，世事如棋局局新。\n
        山中也有千年树，世上难逢百岁人。\n
        力微休负重，言轻莫劝人。\n
        无钱休入众，遭难莫寻亲。\n
        平生莫作皱眉事，世上应无切齿人。\n
        士者国之宝，儒为席上珍。\n
        若要断酒法，醒眼看醉人。\n
        求人须求大丈夫，济人须济急时无。\n
        渴时一滴如甘露，醉后添杯不如无。\n
        久住令人贱，频来亲也疏。\n
        酒中不语真君子，财上分明大丈夫。\n
        出家如初，成佛有余。\n
        积金千两，不如明解经书。\n
        养子不教如养驴，养女不教如养猪。\n
        有田不耕仓廪虚，有书不读子孙愚。\n
        仓廪虚兮岁月乏，子孙愚兮礼义疏。\n
        同君一席话，胜读十年书。\n
        人不通今古，马牛如襟裾。\n
        茫茫四海人无数，哪个男儿是丈夫。\n
        白酒酿成缘好客，黄金散尽为收书。\n
        救人一命，胜造七级浮屠。\n
        城门失火，殃及池鱼。\n
        庭前生瑞草，好事不如无。\n
        欲求生富贵，须下死工夫。\n
        百年成之不足，一旦败之有余。\n
        人心似铁，官法如炉。\n
        善化不足，恶化有余。\n
        水太清则无鱼，人至察则无徒。\n
        知者减半，省者全无。\n
        在家由父，出家从夫。\n
        痴人畏妇，贤女敬夫。\n
        是非终日有，不听自然无。\n
        宁可正而不足，不可邪而有余。\n
        宁可信其有，不可信其无。\n
        竹篱茅舍风光好，道院僧堂终不如。\n
        命里有时终须有，命里无时莫强求。\n
        道院迎仙客，书堂隐相儒。\n
        庭栽栖凤竹，池养化龙鱼。\n
        结交须胜己，似我不如无。\n
        但看三五日，相见不如初。\n
        人情似水分高下，世事如云任卷舒。\n
        会说说都是，不会说无礼。\n
        磨刀恨不利，刀利伤人指。\n
        求财恨不得，财多害自己。\n
        知足常足，终身不辱。\n
        知止常止，终身不耻。\n
        有福伤财，无福伤己。\n
        差之毫厘，失之千里。\n
        若登高必自卑，若涉远必自迩。\n
        三思而行，再思可矣。\n
        使口不如自走，求人不如求己。\n
        小时是兄弟，长大各乡里。\n
        妒财莫妒食，怨生莫怨死。\n
        人见白头嗔，我见白头喜。\n
        多少少年亡，不到白头死。\n
        墙有逢，壁有耳。\n
        好事不出门，恶事传千里。\n
        贼是小人，知过君子。\n
        君子固穷，小人穷斯滥也。\n
        贫穷自在，富贵多忧。\n
        不以我为德，反以我为仇。\n
        宁向直中取，不可曲中求。\n
        人无远虑，必有近忧。\n
        知我者为我心忧，不知我者谓我何求。\n
        晴天不肯去，只待雨淋头。\n
        成事莫说，覆水难收。\n
        是非只为多开口，烦恼皆因强出头。\n
        忍得一时之气，免得百日之忧。\n
        近来学得乌龟法，得缩头时且缩头。\n
        惧法朝朝乐，欺公日日忧。\n
        人生一世，草生一春。\n
        黑发不知勤学早，看看又是白头翁。\n
        月到十五光明少，人到中年万事休。\n
        儿孙自有儿孙福，莫为儿孙作马牛。\n
        人生不满百，常怀千岁忧。\n
        今朝有酒今朝醉，明日愁来明日忧。\n
        路逢险处难回避，事到头来不自由。\n
        药能医假病，酒不解真愁。\n
        人贫不语，水平不流。\n
        一家有女百家求，一马不行百马忧。\n
        有花方酌酒，无月不登楼。\n
        三杯通大道，一醉解千愁。\n
        深山毕竟藏猛虎，大海终须纳细流。\n
        惜花须检点，爱月不梳头。\n
        大抵选他肌骨好，不擦红粉也风流。\n
        受恩深处宜先退，得意浓时便可休。\n
        莫待是非来入耳，从前恩爱反为仇。\n
        留得五湖明月在，不愁无处下金钩。\n
        休别有鱼处，莫恋浅滩头。\n
        去时终须去，再三留不住。\n
        忍一句，息一怒，饶一着，退一步。\n
        三十不豪，四十不富，五十将来寻死路。\n
        生不论魂，死不认尸。\n
        父母恩深终有别，夫妻义重也分离。\n
        人生似鸟同林宿，大限来时各自飞。\n
        人善被人欺，马善被人骑。\n
        人无横财不富，马无野草不肥。\n
        人恶人怕天不怕，人善人欺天不欺。\n
        善恶到头终有报，只争来早与来迟。\n
        黄河尚有澄清日，岂可人无得运时。\n
        得宠思辱，安居虑危。\n
        念念有如临敌日，心心常似过桥时。\n
        英雄行险道，富贵似花枝。\n
        人情莫道春光好，只怕秋来有冷时。\n
        送君千里，终须一别。\n
        但将冷眼看螃蟹，看你横行到几时。\n
        见事莫说，问事不知。\n
        闲事休管，无事早归。\n
        假缎染就真红色，也被旁人说是非。\n
        善事可作，恶事莫为。\n
        许人一物，千金不移。\n
        龙生龙子，虎生豹儿。\n
        龙游浅水遭虾戏，虎落平阳被犬欺。\n
        一举首登龙虎榜，十年身到风凰池。\n
        十年窗下无人问，一举成名天下知。\n
        酒债寻常行处有，人生七十古来稀。\n
        养儿待老，积谷防饥。\n
        鸡豚狗彘之畜，无失其时。\n
        数家之口，可以无饥矣。\n
        常将有日思无日，莫把无时当有时。\n
        时来风送腾王阁，运去雷轰荐福碑。\n
        入门休问荣枯事，观看容颜便得知。\n
        官清书吏瘦，神灵庙祝肥。\n
        息却雷霆之怒，罢却虎狼之威。\n
        饶人算人之本，输人算人之机。\n
        好言难得，恶语易施。\n
        一言既出，驷马难追。\n
        道吾好者是吾贼，道吾恶者是吾师。\n
        路逢侠客须呈剑，不是才人莫献诗。\n
        三人同行，必有我师，择其善者而从之，其不善者而改之。\n
        少壮不努力，老大徒悲伤。\n
        人有善愿，天必佑之。\n
        莫饮卯时酒，昏昏醉到酉。\n
        莫骂酉时妻，一夜受孤凄。\n
        种麻得麻，种豆得豆。\n
        天眼恢恢，疏而不漏。\n
        见官莫向前，做客莫在后。\n
        宁添一斗，莫添一口。\n
        螳螂捕蝉，岂知黄雀在后。\n
        不求金玉重重贵，但愿儿孙个个贤。\n
        一日夫妻，百世姻缘。\n
        百世修来同船渡，千世修来共枕眠。\n
        杀人一万，自损三千。\n
        伤人一语，利如刀割。\n
        枯木逢春犹再发，人无两度再少年。\n
        未晚先投宿，鸡鸣早看天。\n
        将相胸前堪走马，公候肚里好撑船。\n
        富人思来年，穷人思眼前。\n
        世上若要人情好，赊去物件莫取钱。\n
        死生有命，富贵在天。\n
        击石原有火，不击乃无烟。\n
        为学始知道，不学亦徒然。\n
        莫笑他人老，终须还到老。\n
        但能依本分，终须无烦恼。\n
        君子爱财，取之有道。\n
        贞妇爱色，纳之以礼。\n
        善有善报，恶有恶报。\n
        不是不报，日子不到。\n
        人而无信，不知其可也。\n
        一人道好，千人传实。\n
        凡事要好，须问三老。\n
        若争小可，便失大道。\n
        年年防饥，夜夜防盗。\n
        学者如禾如稻，不学者如蒿如草。\n
        遇饮酒时须饮酒，得高歌处且高歌。\n
        因风吹火，用力不多。\n
        不因渔父引，怎得见波涛。\n
        无求到处人情好，不饮从他酒价高。\n
        知事少时烦恼少，识人多处是非多。\n
        入山不怕伤人虎，只怕人情两面刀。\n
        强中更有强中手，恶人须用恶人磨。\n
        会使不在家豪富，风流不用着衣多。\n
        光阴似箭，日月如梭。\n
        天时不如地利，地利不如人和。\n
        黄金未为贵，安乐值钱多。\n
        世上万般皆下品，思量唯有读书高。\n
        世间好语书说尽，天下名山僧占多。\n
        为善最乐，为恶难逃。\n
        羊有跪乳之恩，鸦有反哺之义。\n
        你急他未急，人闲心不闲。\n
        隐恶扬善，执其两端。\n
        妻贤夫祸少，子孝父心宽。\n
        既坠釜甑，反顾无益。\n
        翻覆之水，收之实难。\n
        人生知足何时足，人老偷闲且是闲。\n
        但有绿杨堪系马，处处有路透长安。\n
        见者易，学者难。\n
        莫将容易得，便作等闲看。\n
        用心计较般般错，退步思量事事难。\n
        道路各别，养家一般。\n
        从俭入奢易，从奢入俭难。\n
        知音说与知音听，不是知音莫与弹。\n
        点石化为金，人心犹未足。\n
        信了肚，卖了屋。\n
        他人观花，不涉你目。\n
        他人碌碌，不涉你足。\n
        谁人不爱子孙贤，谁人不爱千钟粟。\n
        莫把真心空计较，五行不是这题目。\n
        与人不和，劝人养鹅。\n
        与人不睦，劝人架屋。\n
        但行好事，莫问前程。\n
        河狭水急，人急计生。\n
        明知山有虎，莫向虎山行。\n
        路不行不到，事不为不成。\n
        人不劝不善，钟不打不鸣。\n
        无钱方断酒，临老始看经。\n
        点塔七层，不如暗处一灯。\n
        万事劝人休瞒昧，举头三尺有神明。\n
        但存方寸土，留与子孙耕。\n
        灭却心头火，剔起佛前灯。\n
        惺惺常不足，懵懵作公卿。\n
        众星朗朗，不如孤月独明。\n
        兄弟相害，不如自生。\n
        合理可作，小利莫争。\n
        牡丹花好空入目，枣花虽小结实成。\n
        欺老莫欺小，欺人心不明。\n
        随分耕锄收地利，他时饱满谢苍天。\n
        得忍且忍，得耐且耐。\n
        不忍不耐，小事成大。\n
        相论逞英雄，家计渐渐退。\n
        贤妇令夫贵，恶妇令夫败。\n
        一人有庆，兆民咸赖。\n
        人老心未老，人穷志莫穷。\n
        人无千日好，花无百日红。\n
        杀人可恕，情理难容。\n
        乍富不知新受用，乍贫难改旧家风。\n
        座上客常满，樽中酒不空。\n
        屋漏更遭连年雨，行船又遇打头风。\n
        笋因落箨方成竹，鱼为奔波始化龙。\n
        记得少年骑竹马，看看又是白头翁。\n
        礼义生于富足，盗贼出于贫穷。\n
        天上众星皆拱北，世间无水不朝东。\n
        君子安平，达人知命。\n
        忠言逆耳利于行，良药苦口利于病。\n
        顺天者存，逆天者亡。\n
        人为财死，鸟为食亡。\n
        夫妻相合好，琴瑟与笙簧。\n
        有儿贫不久，无子富不长。\n
        善必寿老，恶必早亡。\n
        爽口食多偏作药，快心事过恐生殃。\n
        富贵定要安本分，贫穷不必枉思量。\n
        画水无风空作浪，绣花虽好不闻香。\n
        贪他一斗米，失却半年粮。\n
        争他一脚豚，反失一肘羊。\n
        龙归晚洞云犹湿，麝过春山草木香。\n
        平生只会量人短，何不回头把自量。\n
        见善如不及，见恶如探汤。\n
        人贫志短，马瘦毛长。\n
        自家心里急，他人未知忙。\n
        贫无达士将金赠，病有高人说药方。\n
        触来莫与说，事过心清凉。\n
        秋至满山多秀色，春来无处不花香。\n
        凡人不可貌相，海水不可斗量。\n
        清清之水，为土所防。\n
        济济之士，为酒所伤。\n
        蒿草之下，或有兰香。\n
        茅茨之屋，或有侯王。\n
        无限朱门生饿殍，几多白屋出卿。\n
        醉后乾坤大，壶中日月长。\n
        万事皆已定，浮生空白茫。\n
        千里送毫毛，礼轻仁义重。\n
        一人传虚，百人传实。\n
        世事明如镜，前程暗似漆。\n
        光阴黄金难买，一世如驹过隙。\n
        良田万倾，日食一升。\n
        大厦千间，夜眠八尺。\n
        千经万典，孝义为先。\n
        一字入公门，九牛拖不出。\n
        衙门八字开，有理无钱莫进来。\n
        富从升合起，贫因不算来。\n
        家中无才子，官从何处来。\n
        万事不由人计较，一生都是命安排。\n
        急行慢行，前程只有多少路。\n
        人间私语，天闻若雷。\n
        暗室亏心，神目如电。\n
        一毫之恶，劝人莫作。\n
        一毫之善，与人方便。\n
        欺人是祸，饶人是福。\n
        天眼恢恢，报应甚速。\n
        圣贤言语，神钦鬼伏。\n
        人各有心，心各有见。\n
        口说不如身逢，耳闻不如目见。\n
        养军千日，用在一朝。\n
        国清才子贵，家富小儿骄。\n
        利刀割体痕易合，恶语伤人恨不消。\n
        公道世间唯白发，贵人头上不曾饶。\n
        有钱堪出众，无衣懒出门。\n
        为官须作相，及第必争先。\n
        苗从地发，树向枝分。\n
        父子和而家不退，兄弟和而家不分。\n
        官有正条，民有和约。\n
        闲时不烧香，急时抱佛脚。\n
        幸生太平无事日，恐逢年老不多时。\n
        国乱思良将，家贫思贤妻。\n
        池塘积水须防旱，田地勤耕足养家。\n
        根深不怕风摇动，树正无愁月影斜。\n
        奉劝君子，各宜守己。\n
        只此程式，万无一失。\n
    </string>
    <string name="zzjx">
        朱子家训\n
        共528字\n
        　　《朱子家训》亦称《朱柏庐治家格言》，简称《治家格言》。作者朱用纯，字致一，自号柏庐(昆山现有柏庐小学)，江苏省昆山县人，生于明万历四十五年（1617）。其父朱集璜是明末的学者。\n
        　　朱用纯始终末入仕，康熙年间有人要推荐他参加朝廷博学鸿词科的考试，固辞乃免。其一生研究程朱理学，主张知行并进，其著作有《删补易经蒙引》、《四书讲义》、《愧讷集》、和《大学中庸讲义》等，其中以506字的《朱子家训》最有影响，三百年来脍炙人口，家喻户晓。《朱子家训》以“修身”、“齐家”为宗旨，集儒家做人处世方法之大成,思想植根深厚,含义博大精深。今天读来，依然是朗朗上口，感悟至深。\n
        【01】\n
        黎明即起，洒扫庭除，要内外整洁。\n
        既昏便息，关锁门户，必亲自检点。\n
        【解读】\n
        　　黎明的时候就要起床，清扫院落，把室内室外打扫干净整洁。到了太阳落山的时候就休息,把门窗都关好,亲自检查。\n
        　　一句写“勤”，一句写“谨”。清晨起来就要将庭院、台阶扫干净，里里外外要使它保整洁，这是“勤劳”的好习惯，也是清洁卫生的好习惯。古人云：“一屋不扫，何以扫天下？”做事要从身边小事做起。日出而作、闻鸡起舞，都有一个“勤”字在。日落而息，要亲自检点门户，这样能做到处事“谨慎”。 从礼子开始，儒家对勤俭治家和谨言慎行都有很高的要求。\n
        【02】\n
        一粥一饭，当思来之不易；\n
        半丝半缕，恒念物力维艰。\n
        【解读】\n
        　　一碗粥一碗饭,应当考虑它们是来之不易的.(衣服,布料上的)半丝,半缕线,一定要想他们来的是很困难的。\n
        　　这是告诫子弟要知足，要认识到吃、穿、用都来之不易。“谁知盘中餐，粒粒皆辛苦。”当时，昆山一带连年灾荒，不是旱灾，就是水涝，有一年还闹蝗灾。这两句正是柏庐先生忧民之心的体现，现今食堂的语录牌上经常引用。\n
        【03】\n
        宜未雨而绸缪，毋临渴而掘井；\n
        【解读】\n
        　　天还没有下雨，先把门窗绑牢，不要到了渴了才想起来掘井，平时就要作好防备工作以备不测之时。\n
        　　这句话是说，应当趁着天还没有下雨，先修缮好房屋门窗；不要到了口渴想喝水时，这才去挖井。绸缪，比喻事前作好准备工作。俗话说：“人无远虑，必有近忧。”这两句是告戒子弟做事情不能“急来抱佛脚”，一定要事前作好充分的准备。这很值得我们今天处事时作借鉴。\n
        【04】\n
        自奉必须俭约，宴客切勿流连。\n
        【解读】\n
        　　个人的衣食住行一定要俭朴、节约，宴请客人也不能过分，酒菜要适度，聚会在一起吃饭切勿留连忘返。\n
        　　这句话是说，个人的衣食住行一定要俭朴、节约，宴请客人也不能过分，酒菜要适度，时间上也不能无休无止。朱柏庐没有子女，过继兄弟的儿子作嗣子，取名导诚。他一直教导导诚不要专学那些挥霍的纨绔子弟。朱柏庐曾说过：俭，一要平心忍气，二要量力举事，三要节衣宿食。他写过一首教子诗：“四儿六岁五儿三，莫与肥甘习口馋。清白家风无我愧，诗书世泽要人担。三餐饱饭何须酒，一箸黄韭略用盐。闻说有人曾饿死，算来原不为官廉。”\n
        【05】\n
        器具质而洁，瓦缶胜金玉；\n
        饭食约而精，园蔬愈珍馐。\n
        【解读】\n
        　　如果用的器具干净整洁的话,即使是瓦做的也比金\玉为材料的要好,如果吃饭吃的少而精的话,即使是普通的蔬菜也是珍馐美味。\n
        　　这是说家常用的器具，不求华美，只求质地坚实，并且经常洗刷干净。这样的话，就是瓦罐也会有超过金器、玉石。家常的菜肴，不必贪多，只要足够下饭，烹调得当，即使是园地里自己栽种的菜蔬，也比山珍海味来得好。这两句进一步强调节约。\n
        【06】\n
        勿营华屋，勿谋良田。\n
        【解读】\n
        　　不要盖奢华的房屋,不要谋取肥沃的田地 。\n
        　　这句话对今天的都市人仍然有着莫大的意义。现代都市人总是感觉累，这种累不是别人加给你的，是你自己加给自己的。物质的增长永远没有贪欲的增长速度快。有了房子还想要车，有了小房子还要要大房子，永无止境的欲望才会带给自己压力。早在明代朱先生就告诉你： 勿营华屋，勿谋良田。下面的话隐含其中：这样你就会活得简单而快乐。\n
        【07】\n
        三姑六婆 实淫盗之媒；\n
        【解读】\n
        　　三姑六婆那些人,她们实在是荒淫和盗贼的媒人(这里不是‘三姑六婆’，而是指一些爱搬弄是非的女人,像水浒里面的王婆)。\n
        【08】\n
        婢美妾娇 非闺房之福。\n
        奴仆勿用俊美，妻妾切忌艳妆。\n
        【解读】\n
        　　美丽的婢子漂亮的妾,这并不是家内的福气。童子和仆人不要选面貌俊美的,妻妾一定不要浓装艳抹\n
        　　这一条道出传统中国人的思想：作什么事情都不要招摇，低调一些，实用就很好。\n
        【09】\n
        祖宗虽远，祭祀不可不诚；\n
        【解读】\n
        　　祖宗虽然距离我们遥远,但是祭祀的事情不可不诚心。\n
        　　世界上所有的文明，只有我们中华文明绵延数千年没有间断过，原因有很多，其中一条便是对祖宗的崇拜。中国人心中没有上帝，但是却有祖先。对祖宗的崇拜便是对血缘的认同，便是民族的凝聚力。\n
        【10】\n
        子孙虽愚，经书不可不读。\n
        居身务期质朴，教子要有义方；\n
        【解读】\n
        　　子孙即使是愚钝,经书也不可不读,平常做人修身一定要品质淳朴简约,教育子孙一定要用好的方法\n
        　　两句都是写育人。也许在你的眼中你觉得你的子孙非常愚笨，但是作为他们的长辈你不能不要求他们去仔细品读儒家的经典著作。这是做人的基本准则也是育人的基本要求，所谓知书明礼。推广到现在就是你的子女虽然先天的条件不足，但是你仍然要让他们接受好的教育。“居身务期质朴”区别于“自奉必须俭约”是指“持身”而言，即自己的一举一动，不能欺诈，而要发自内心的待人诚信。心术要好，一言一行，循规蹈矩，勤俭安分，诚信无欺。教育子弟，一定要本乎道义，方正行事，并且要讲究正确的科学的教育方法，也就是要有“义方”。今天来说,就是要以德育人。\n
        【11】\n
        勿贪意外之财，勿饮过量之酒。\n
        【解读】\n
        　　不要贪图以外得来的财富,不要喝过量的酒。\n
        　　这两句解读了对欲望与享乐的态度，如果不遏制，人对欲望与享乐在追求是无止境的。\n
        【12】\n
        与肩挑贸易，毋占便宜；\n
        见穷苦亲邻，须加温恤。\n
        【解读】\n
        　　与那些挑着扁担做小生意的人做买卖,不要占人家的便宜。见到贫苦的亲戚或者是邻里,要多加体恤安抚\n
        　　小商小贩，肩挑贸易，冒严寒酷暑，十分辛苦，资本很小，获利甚微，仅足糊口，你再占他便宜，于心何忍？因此要公平待人，不占小便宜。看见穷苦的乡亲邻里，你应该多加关心照顾，尽力救济体恤，对弱势人群应该有一颗同情怜悯之心，有助人为乐、关爱奉献之行。\n
        【13】\n
        刻薄成家，理无久享；\n
        伦常乖舛，立见消亡。\n
        【解读】\n
        　　如果为人刻薄主持这个家的话,天理是不会让你九享福气的。如果违背伦常,乖戾叛逆的话,马上就会消亡。\n
        　　前半句写“为人谦和”，后半句写“人伦常理”。待人接物，与人交谈，冷酷无情，过分刻薄，也不会生活得安乐、美好；违背了人与人相处的各种准则，就如父子、兄弟间的长幼关系等，就要立刻纠正。记住家和万事兴，无须终日口不停。爱惜我们小天地，永远充满着太平。相亲相爱同相敬，家庭才会有温馨。谦虚人人都仰慕，礼让个个受欢迎。\n
        【14】\n
        兄弟叔侄，须分多润寡；\n
        长幼内外，宜法肃辞严。\n
        【解读】\n
        　　对于兄弟 叔侄,要多多安抚贫寡,长幼内外,应当家法严格\n
        【15】\n
        听妇言乖骨肉，岂是丈夫；\n
        【解读】\n
        　　听从妇人的言论,溺爱骨肉,这哪里是大丈夫的作为。作为家长，一定要有主心骨，哪些话该听就听，不该听的不要听。\n
        【16】\n
        重资财薄父母，不成人子。\n
        【解读】\n
        　　偏重钱财,不孝顺父母,不是人的子孙的行为。\n
        　　中国有句古语：“百善孝为先”。意思是说，孝敬父母是各种美德中占第一位的。一个人如果都不知道孝敬父母，就很难想象他会热爱祖国和人民。\n
        　　古人说：“老吾老，以及人之老；幼吾幼，以及人之幼”。我们不仅要孝敬自己的父母，还应该尊敬别的老人，爱护年幼的孩子，在全社会造成尊老爱幼的淳厚民风。\n
        【17】\n
        嫁女择佳婿，毋索重聘娶。\n
        媳求淑女，勿计厚奁。\n
        【解读】\n
        　　嫁女儿要选择品质好的女婿,不要要贵重的聘礼。娶儿媳要求端方的淑女,不要计较厚重的陪嫁。这两句话都是让后人在嫁娶时，重德而勿重财。\n
        【18】\n
        见富贵而生谄容者，最可耻；\n
        遇贫穷而作骄态者，贱莫甚。\n
        【解读】\n
        　　看见富贵的人就生出陷媚之心的人,是最可耻的。遇到贫穷的人故意作出不可一世的人,是最卑贱的。\n
        　　写了两种不同社会地位和层面的人所绝不应有的两种不同的心态和神态。意思是说：自身贫穷，见到有钱有势的人就露出一副点头哈腰、奉承拍马的卑贱神态，这种向人讨好的人，是最可耻的；而富贵的人如果遇到贫穷的人，就露出一副不可一世，傲视对方的神情，这种人的人格就是最低贱的了。\n
        【19】\n
        居家戒争讼，讼则终凶；\n
        处世戒多言，言多必失。\n
        【解读】\n
        　　主持家道一定要防止争吵讼告,如果 讼告会导致凶险的祸患。处世为人要戒除多说话,言多必失。\n
        　　家庭成员之间，千万不能因互相争吵而引起诉讼，因为这样做，最终对家庭没有好处；待人接物，话不能过多，以免说话多了，必然会顾此失彼，或疏于考虑，有失分寸，得罪人又给自己惹上麻烦。\n
        【20】\n
        毋恃势力而凌逼孤寡；\n
        毋贪口腹而恣杀牲禽。\n
        【解读】\n
        　　不要依仗着势力就去凌辱威逼孤弱的人。不要贪于嘴上的享受就恣意屠杀牲畜\n
        　　前一句是写人际交往中，不应仗势欺人，尤其不能欺虐孤儿寡妇。后一句讲不能因为贪嘴而去无休止的残杀禽兽。用今天的话说，就是要保护自然生态，不能人为地破坏生态平衡。\n
        【21】\n
        乖僻自是，悔误必多；\n
        颓惰自甘，家道难成。\n
        【解读】\n
        　　性格乖僻自以为是,后悔的事情和失误肯定会多。颓废懒惰自甘现状,家道是难以成就的\n
        　　乖僻的人往往是有聪明才智的人，他们中的一些人趾高气昂，好胜性强，自以为是。这样的人来“治家”，肯定使人望而生畏，做出许多日后要后悔的错事来。另一种人则贪图安逸，消极颓废，也很难把家治好。勤则成，惰则败，凡事都是这样。\n
        【22】\n
        狎昵恶少，久必受其累；\n
        屈志老成，急则可相依。\n
        【解读】\n
        　　与那些恶少交往,久而久之一定会被他们拖累。与老成的人交往,如果碰到急的事情可以依靠他们\n
        　　亲近不良的少年，日子久了，必然会受牵连。屈意敬奉老练有德的人，遇到急难的时候，就可以靠他指导或扶助。近朱者赤，近墨者黑，就是这个道理。\n
        【23】\n
        轻听发言，安知非人之谮诉，当忍耐三思；\n
        因事相争，焉知非我之不是，须平心暗想。\n
        【解读】\n
        　　不要轻信别人的谗言,要想象是不是别人的污蔑,应当忍耐多思考。因为事情互相争吵,要想象是不是自己的不是,要平心静气再想。\n
        　　这两句格言一句写听话，一句写做事。一个人决不能急燥，不能轻信，不能意气用事，而应冷静分析，深思、三思。两句充满了辨证的思想。\n
        【24】\n
        施惠无念，受恩莫忘。\n
        凡事当留余地，得意不宜再往。\n
        【解读】\n
        　　帮助别人的事情别再整日耿耿于坏,受到别人的恩惠一定不要忘记。做什么事都要留出余地,取得成功就要适可而止\n
        　　前半句是讲给别人做了好事，比如经济上接济了别人，这是一种美德、一件好事，就不应该一直去记住它。否则就好象是吝啬、心痛了。相反，受了别人的周济，就应当记住。“滴水之恩，当涌泉相报。”即使无力回报，也应记住人家的恩德。这是从对人、对己两方面谈施惠与受惠应有的正确态度。\n
        　　后半句讲用钱不留余地必穷，用力不留余地身必病。因此，真正的聪明人，做事一定留有余地。少壮时要为暮年留余地，祖辈、父辈要为子孙留余地。今天来说，就是要考虑“可持续发展”。而当财富、事业等方面春风得意之时，要注意适度，不要将顺风蓬扯得过足，要“见好就收”，不能贪得无厌，否则，事物将走向其反面。\n
        【25】\n
        人有喜庆，不可生妨忌心；\n
        人有祸患，不可生喜幸心。\n
        【解读】\n
        　　别人有了吉祥可贺的事，不可生出妒忌心理；别人有难或有了灾祸，不可生出幸灾乐祸的心理。\n
        【26】\n
        善欲人见，不是真善；恶恐人知，便是大恶。\n
        【解读】\n
        　　有善心一定要让别人知道,不是真正的善心。有恶心怕别人知道,这就是大恶\n
        　　这是提出了衡量善恶的两条标准——欲人见、恐人知，一非真善，一是大恶，很有见地。一个人真正的做好事，是无须自己多张扬的。而恶不敢声张，不外乎两种情况，一是已成大恶，二是日渐将酿成无药可救的大恶。佛家说善恶皆由心生。衡量一个人的道德操守，不是看他在人前作了什么，而是看他一个人的时候是怎么样怎么作。\n
        【27】\n
        见色而起淫心，报在妻女；\n
        匿怨而用暗箭，祸延子孙。\n
        【解读】\n
        　　见到美色而起淫心,报应就会在妻子女儿身上。藏匿怨心而暗箭伤人,祸患就会延及到子孙\n
        【28】\n
        家门和顺，虽饔(yong)飧(sun)不继，亦有馀欢；\n
        国课早完，即囊(nang)橐(tuo)无馀，自得至乐。\n
        【解读】\n
        　　如果家中人人关系融洽,即使是吃不上饭,也有高兴的事情。不欠国家的租税,即使口袋里面没有什么钱,也自得其乐。\n
        　　家道富厚，家庭关系往往容易和顺；家境贫苦，家庭关系往往比较紧张。朱柏庐则提出了和顺治贫的方法：一家人只要生活得和和睦睦，开开心心，即使上顿不接下顿，也会有家庭的欢乐，有天伦之乐。俗话说：“家和万事兴。”家和了，苦一点也算不了什么。\n
        　　“国课”是指百姓应当上缴给国家的租税。早完成国家的钱粮课赋，不欠租税，没有了思想负担，即使口袋里没有盈余，身无分文，自己也能自得其乐。这句话的要旨是告诉我们人人为要建设营造一个和顺欢乐的家庭出力；同时更不能忘记我们的大家——国家，时时处处为国家着想，国家在先，要有为国家服务的争先意识，幸福感。\n
        【29】\n
        读书志在圣贤，徒非科第；\n
        为官心存君国，岂计身家。\n
        【解读】\n
        　　读书是以学习圣贤为志向的,不是仅仅为了科举考试。作官的时候心里要有国君和国家,哪里仅仅计较自己的家庭。\n
        　　这是说一个人读书的目的，在于使自己成为一个具备圣贤之心的高尚的人。\n
        　　古人强调一个“圣人”，应当做到“修身、齐家、治国、平天下。”用今天的话说，就是做官一定要为百姓、为国家着想。这是朱柏庐先生提出的做人要达到的最高境界——做圣贤，存君国。\n
        【30】\n
        守分安命，顺时听天；\n
        为人若此，庶乎近焉。\n
        【解读】\n
        　　守住做人的本分安于命运,顺从时令听从天意如果做人是这样的话,可以说很完美了。\n
        　　通篇《朱子家训》，充满了朴素的、淡泊名利的人生观。熟读朱子家训，谨遵朱先生的教诲，你可能得不到荣华富贵，你却可以得到内心的安宁和平静的生活。\n
    </string>
    <!--蒙学 三百千弟-->

    <!--四书-->
    <string name="daxue">
        大学章句集注\n
        朱熹\n
        共1888字\n
        第一章\n
        　　大学之道，在明明德，在亲民，在止于至善。\n
        　　知止而后有定，定而后能静，静而后能安，安而后能虑，虑而后能得。物有本末，事有终始。知所先后，则近道矣。\n
        　　古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意；欲诚其意者，先致其知。致知在格物。物格而后知至，知至而后意诚，意诚而后心正，心正而后身修，身修而后家齐，家齐而后国治，国治而后天下平。自天子以至于庶人，壹是皆以修身为本。\n
        　　其本乱，而末治者否矣。其所厚者薄，而其所薄者厚，未之有也。\n
        第二章\n
        　　《康诰》曰：“克明德。”《太甲》曰：“顾諟天之明命。”《帝典》曰：“克明峻德。”皆自明也。\n
        第三章\n
        　　汤之《盘铭》曰：“苟日新，日日新，又日新。”《康诰》曰：“作新民。”《诗》曰：“周虽旧邦，其命维新。”是故君子无所不用其极。\n
        第四章\n
        　　《诗》云：“邦畿千里，维民所止。”《诗》云：“缗蛮黄鸟，止于丘隅。” 子曰：“于止，知其所止，可以人而不如鸟乎？”\n
        　　《诗》云：“穆穆文王，於缉熙敬止！”为人君，止于仁；为人臣，止于敬；为人子，止于孝；为人父，止于慈；与国人交，止于信。\n
        　　《诗》云：“瞻彼淇澳，菉竹猗猗。有斐君子，如切如磋，如琢如磨。瑟兮僴兮，赫兮喧兮。有斐君子，终不可喧兮！”“如切如磋”者，道学也。“如琢如磨”者，自修也。“瑟兮僴兮”者，恂栗也。“赫兮喧兮”者，威仪也。“有斐君子，终不可喧兮”者，道盛德至善，民之不能忘也。\n
        　　《诗》云：“於戏，前王不忘！”君子贤其贤而亲其亲，小人乐其乐而利其利，此以没世不忘也。\n
        第五章\n
        　　子曰：“听讼，吾犹人也。必也使无讼乎！”无情者不得尽其辞。大畏民志，此谓知本。\n
        　　此谓知本，此谓知之至也。\n
        第六章\n
        　　所谓致知在格物者，言欲致吾之知，在即物而穷其理也。盖人心之灵莫不有知，而天下之物莫不有理，唯于理有未穷，故其知又不尽也，是以《大学》始教，必使学者即凡于天下之物，莫不因其已知之理而益穷之，以求至乎其极。至于用力之久，而一旦豁然贯通焉，则众物之表里精粗无不到，而吾心之全体大用无不明矣。此谓物格，此谓知之至也。\n
        第七章\n
        　　所谓诚其意者，毋自欺也。如恶恶臭，如好好色，此之谓自谦。故君子必慎其独也。小人闲居为不善，无所不至，见君子而后厌然，掩其不善，而著其善。\n
        　　人之视己，如见其肺肝然，则何益矣。此谓诚于中，形于外，故君子必慎其独也。\n
        　　曾子曰：“十目所视，十手所指，其严乎！”富润屋，德润身，心广体胖，故君子必诚其意。\n
        第八章\n
        　　所谓修身在正其心者，身有所忿懥，则不得其正，有所恐惧，则不得其正，有所好乐，则不得其正，有所忧患，则不得其正。心不在焉，视而不见，听而不闻，食而不知其味。此谓修身在正其心。\n
        第九章\n
        　　所谓齐其家在修其身者，人之其所亲爱而辟焉，之其所贱恶而辟焉，之其所畏敬而辟焉，之其所哀矜而辟焉，之其所敖惰而辟焉。故好而知其恶，恶而知其美者，天下鲜矣。故谚有之曰：“人莫知其子之恶，莫知其苗之硕。”此谓身不修不可以齐其家。\n
        第十章\n
        　　所谓治国必先齐其家者，其家不可教而能教人者，无之。故君子不出家而成教于国。孝者，所以事君也；悌者，所以事长也；慈者，所以使众也。《康诰》曰：“如保赤子。”心诚求之，虽不中不远矣。未有学养子而后嫁者也。一家仁，一国兴仁；一家让，一国兴让；一人贪戾，一国作乱：其机如此。此谓一言偾事，一人定国。尧、舜帅天下以仁，而民从之。桀、纣帅天下以暴，而民从之。其所令反其所好，而民不从。是故君子有诸己而后求诸人，无诸己而后非诸人。所藏乎身不恕，而能喻诸人者，未之有也。故治国在齐其家。\n
        　　《诗》云：“桃之夭夭，其叶蓁蓁。之子于归，宜其家人。”宜其家人，而后可以教国人。\n
        　　《诗》云：“宜兄宜弟。”宜兄宜弟，而后可以教国人。\n
        　　《诗》云：“其仪不忒，正是四国。”其为父子兄弟足法，而后民法之也。此谓治国在齐其家。\n
        第十一章\n
        　　所谓平天下在治其国者，上老老而民兴孝，上长长而民兴悌，上恤孤而民不倍，是以君子有絜矩之道也。\n
        　　所恶于上，毋以使下，所恶于下，毋以事上；所恶于前，毋以先后；所恶于后，毋以从前；所恶于右，毋以交于左；所恶于左，毋以交于右；此之谓絜矩之道。\n
        　　《诗》云：“乐只君子，民之父母。”民之所好好之，民之所恶恶之，此之谓民之父母。《诗》云：“节彼南山，维石岩岩。赫赫师尹，民具尔瞻。”有国者不可以不慎，辟，则为天下僇矣。《诗》云：“殷之未丧师，克配上帝。仪鉴于殷，峻命不易。”道得众则得国，失众则失国。\n
        　　是故君子先慎乎德。有德此有人，有人此有土，有土此有财，有财此有用。\n
        　　德者本也，财者末也。外本内末，争民施夺。是故财聚则民散，财散则民聚。是故言悖而出者，亦悖而入；货悖而入者，亦悖而出。\n
        　　《康诰》曰：“惟命不于常。”道善则得之，不善则失之矣。\n
        　　《楚书》曰：“楚国无以为宝，惟善以为宝。”舅犯曰：“亡人无以为宝，仁亲以为宝。”\n
        　　《秦誓》曰：“若有一介臣，断断兮无他技，其心休休焉，其如有容焉。人之有技，若己有之；人之彦圣，其心好之，不啻若自其口出。实能容之，以能保我子孙黎民，尚亦有利哉！人之有技，媢嫉以恶之；人之彦圣，而违之，俾不通：实不能容，以不能保我子孙黎民，亦曰殆哉！”唯仁人放流之，迸诸四夷，不与同中国。此谓唯仁人为能爱人，能恶人。见贤而不能举，举而不能先，命也；见不善而不能退，退而不能远，过也。好人之所恶，恶人之所好，是谓拂人之性，灾必逮夫身。是故君子有大道，必忠信以得之，骄泰以失之。\n
        　　生财有大道，生之者众，食之者寡，为之者疾，用之者舒，则财恒足矣。仁者以财发身，不仁者以身发财。未有上好仁而下不好义者也，未有好义其事不终者也，未有府库财非其财者也。孟献子曰：“畜马乘不察于鸡豚，伐冰之家不畜牛羊，百乘之家不畜聚敛之臣。与其有聚敛之臣，宁有盗臣。”此谓国不以利为利，以义为利也。长国家而务财用者，必自小人矣。彼为善之，小人之使为国家，灾害并至。虽有善者，亦无如之何矣！此谓国不以利为利，以义为利也。\n
    </string>
    <string name="zhongyong">
        中庸\n
        共3569字\n
        第一章\n
        　　天命之谓性；率性之谓道；修道之谓教。\n
        　　道也者，不可须臾离也；可离，非道也。是故君子戒慎乎其所不睹，恐惧乎其所不闻。\n
        　　莫见乎隐，莫显乎微。故君子慎其独也。\n
        　　喜、怒、哀、乐之未发，谓之中。发而皆中节，谓之和。中也者，天下之大本也。和也者，天下之达道也。\n
        　　致中和，天地位焉，万物育焉。\n
        第二章\n
        　　仲尼曰，「君子中庸；小人反中庸。」\n
        　　「君子之中庸也，君子而时中。小人之反（有书作“小人之反中庸也”，也有书作“小人之中庸也”）中庸也，小人而无忌惮也。」\n
        第三章\n
        　　子曰：「中庸其至矣乎！民鲜能久矣。」\n
        第四章\n
        　　子曰：「道之不行也，我知之矣：知者过之；愚者不及也。道之不明也，我知之矣：贤者过之；不肖者不及也。」\n
        　　「人莫不饮食也。鲜能知味也。」\n
        第五章\n
        　　子曰：「道其不行矣夫。」\n
        第六章\n
        　　子曰：「舜其大知也与！舜好问而好察迩言。隐恶而扬善。执其两端，用其中于民。其斯以为舜乎！」\n
        第七章\n
        　　子曰：「人皆曰『予知』，驱而纳诸罟擭陷阱之中，而莫之知辟也。人皆曰『予知』，择乎中庸，而不能期月守也。」\n
        第八章\n
        　　子曰，「回之为人也：择乎中庸，得一善，则拳拳服膺，而弗失之矣。」\n
        第九章\n
        　　子曰，「天下国家，可均也；爵禄，可辞也；白刃，可蹈也；中庸不可能也。」\n
        第十章\n
        　　子路问强。\n
        　　子曰，「南方之强与，北方之强与，抑而强与？」\n
        　　「宽柔以教，不报无道，南方之强也。君子居之。」\n
        　　衽金革，死而不厌，北方之强也。而强者居之。」\n
        　　故君子和而不流；强哉矫。中立而不倚；强哉矫。国有道，不变塞焉；强哉矫。国无道，至死不变；强哉矫。」\n
        第十一章\n
        　　子曰，「素隐行怪，后世有述焉：吾弗为之矣。」\n
        　　「君子遵道而行，半途而废：吾弗能已矣。」\n
        　　「君子依乎中庸。遯世不见知而不悔：唯圣者能之。」\n
        第十二章\n
        　　君子之道，费而隐。\n
        　　夫妇之愚，可以与知焉，及其至也，虽圣人亦有所不知焉。夫妇之不肖，可以能行焉，及其至也，虽圣人亦有所所不能焉。天地之大也，人犹有所憾。故君子语大，天下莫能载焉，语小，天下莫能破焉。\n
        　　诗云，「鸢飞戾天；鱼跃于渊。」言其上下察也。\n
        　　君子之道，造端乎夫妇；及其至也，察乎天地。\n
        第十三章\n
        　　子曰，「道不远人。人之为道而远人，不可以为道。」\n
        　　「诗云，『伐柯伐柯，其则不远。』执柯以伐柯，睨而视之。犹以为远。故君子以人治人，改而止。」\n
        　　「忠恕违道不远。施诸己而不愿，亦勿施于人。」\n
        　　「君子之道四，丘未能一焉：所求乎子，以事父，未能也；所求乎臣，以事君，未能也；所求乎弟，以事兄，未能也；所求乎朋友，先施之，未能也。庸德之行，庸言之谨；有所不足，不敢不勉；有余，不敢尽。言顾行，行顾言。君子胡不慥慥尔。」\n
        第十四章\n
        　　君子素其位而行，不愿乎其外。\n
        　　素富贵，行乎富贵；素贫贱，行乎贫贱；素夷狄，行乎夷狄；素患难，行乎患难。君子无入而不自得焉。\n
        　　在上位，不陵下；在下位，不援上；正己而不求于人则无怨。上不怨天，下不尤人。\n
        　　故君子居易以俟命，小人行险以徼幸。\n
        　　子曰，「射有似乎君子。失诸正鹄，反求诸其身。」\n
        第十五章\n
        　　君子之道，辟如行远必自迩，辟如登高必自卑。\n
        　　诗曰，「妻子好合，如鼓瑟琴。兄弟既翕，和乐且耽。宜尔室家，乐尔妻帑。」\n
        　　子曰，「父母其顺矣乎。」\n
        第十六章\n
        　　子曰，「鬼神之为德，其盛矣乎。」\n
        　　「视之而弗见；听之而弗闻；体物而不可遗。」\n
        　　「使天下之人，齐明盛服，以承祭祀。洋洋乎，如在其上，如在其左右。」\n
        　　「诗曰，『神之格思，不可度思，矧可射思？』」\n
        　　「夫微之显。诚之不可揜，如此夫。」\n
        第十七章\n
        　　子曰，「舜其大孝也与！德为圣人，尊为天子，富有四海之内。宗庙飨之，子孙保之。」\n
        　　「故大德，必得其位，必得其禄，必得其名，必得其寿。」\n
        　　「故天之生物必因其材而笃焉。故栽者培之，倾者覆之。」\n
        　　「诗曰，『嘉乐君子，宪宪令德，宜民宜人。受禄于天。保佑命之，自天申之。』」\n
        　　「故大德者必受命。」\n
        第十八章\n
        　　子曰，「无忧者，其惟文王乎。以王季为父，以武王为子。父作之，子述之。」\n
        　　「武王缵太王、王季、文王之绪。壹戎衣，而有天下。身不失天下之显名。尊为天子。富有四海之内。宗庙飨之。子孙保之。」\n
        　　「武王末受命，周公成文武之德。追王太王、王季，上祀先公以天子之礼。斯礼也，达乎诸侯大夫，及士庶人。父为大夫，子为士；葬以大夫，祭以士。父为士，子为大夫；葬以士，祭以大夫。期之丧，达乎大夫；三年之丧，达乎天子；父母之丧，无贵贱，一也。」\n
        第十九章\n
        　　子曰，「武王、周公，其达孝矣乎。」\n
        　　「夫孝者，善继人之志，善述人之事者也。」\n
        　　「春秋，修其祖庙，陈其宗器，设其裳衣，荐其时食。」\n
        　　「宗庙之礼，所以序昭穆也。序爵，所以辨贵贱也。序事，所以辨贤也。旅酬下为上，所以逮贱也。燕毛所以序齿也。」\n
        　　「践其位，行其礼，奏其乐，敬其所尊，爱其所亲，事死如事生，事亡如事存，孝之至也。」\n
        　　「郊社之礼，所以事上帝也。宗庙之礼，所以祀乎其先也。明乎郊社之礼，禘尝之义，治国其如示诸掌乎。」\n
        第二十章\n
        　　哀公问政。\n
        　　子曰，「文武之政，布在方策。其人存，则其政举；其人亡，则其政息。」\n
        　　「人道敏政，地道敏树。夫政也者，蒲卢也。」\n
        　　「故为政在人。取人以身。修身以道。修道以仁。」\n
        　　「仁者，人也，亲亲为大。义者，宜也，尊贤为大。亲亲之杀，尊贤之等，礼所生也。」\n
        　　「在下位，不获乎上，民不可得而治矣。」\n
        　　「故君子，不可以不修身。思修身，不可以不事亲。思事亲，不可以不知人。思知人，不可以不知天。」\n
        　　「天下之达道五，所以行之者三，曰：君臣也、父子也、夫妇也、昆弟也、朋友之交也。五者，天下之达道也。知、仁、勇三者，天下之达德也。所以行之者一也。」\n
        　　「或生而知之；或学而知之；或困而知之：及其知之，一也。或安而行之；或利而行之；或勉强而行之：及其成功，一也。」\n
        　　子曰，「好学近乎知。力行近乎仁。知耻近乎勇。」\n
        　　「知斯三者，则知所以修身。知所以修身，则知所以治人。知所以治人，则知所以治天下国家矣。」\n
        　　「凡为天下国家有九经，曰：修身也、尊贤也、亲亲也、敬大臣也、体群臣也、子庶民也、来百工也、柔远人也、怀诸侯也。」\n
        　　「修身，则道立。尊贤，则不惑。亲亲，则诸父昆弟不怨。敬大臣，则不眩。体群臣，则士之报礼重。子庶民，则百姓劝。来百工，则财用足。柔远人，则四方归之。怀诸侯，则天下畏之。」\n
        　　「齐明盛服，非礼不动：所以修身也。去谗远色，贱货而贵德，所以劝贤也。尊其位，重其禄，同其好恶，所以劝亲亲也。官盛任使，所以劝大臣也。忠信重禄，所以劝士也。时使薄敛，所以劝百姓也。日省月试，既禀称事，所以劝百工也。送往迎来，嘉善而矜不能所以柔远人也。继绝世，举废国，治乱持危，朝聘以时，厚往而薄来，所以怀诸侯也。」\n
        　　「凡为天下国家有九经，所以行之者一也。」\n
        　　「凡事，豫则立，不豫则废。言前定，则不跲。事前定，则不困。行前定，则不疚。道前定，则不穷。」\n
        　　「在下位不获乎上，民不可得而治矣。获乎上有道：不信乎朋友，不获乎上矣。信乎朋友有道：不顺乎亲，不信乎朋友矣。顺乎亲有道：反者身不诚，不顺乎亲矣。诚身有道：不明乎善，不诚乎身矣。」\n
        　　「诚者，天之道也。诚之者，人之道也。诚者，不勉而中不思而得：从容中道，圣人也。诚之者，择善而固执之者也。」\n
        　　「博学之，审问之，慎思之，明辨之，笃行之。」\n
        　　「有弗学，学之弗能，弗措也。有弗问，问之弗知，弗措也。有弗思，思之弗得，弗措也。有弗辨，辨之弗明，弗措也。有弗行，行之弗笃，弗措也。人一能之，己百之。人十能之，己千之。」\n
        　　「果能此道矣，虽愚必明，虽柔必强。」\n
        第二十一章\n
        　　「自诚明，谓之性；自明诚谓之教。诚则明矣；明则诚矣。」\n
        第二十二章\n
        　　唯天下至诚为能尽其性。能尽其性，则能尽人之性。能尽人之性，则能尽物之性。能尽物之性，则可以赞天地之化育。可以赞天地之化育，则可以与天地参矣。\n
        第二十三章\n
        　　其次致曲。曲能有诚。诚则形。形则著。著则明。明则动。动则变。变则化。唯天下至诚为能化。\n
        第二十四章\n
        　　至诚之道可以前知。国家将兴，必有祯祥；国家将亡，必有妖孽。见乎蓍龟，动乎四体。祸福将至，善必先知之；不善，必先知之。故至诚如神。\n
        第二十五章\n
        　　诚者自成也，而道自道也。\n
        　　诚者，物之终始。不诚无物。是故君子诚之为贵。\n
        　　诚者，非自成己而已也。所以成物也。成己仁也。成物知也。性之德也，合外内之道也。故时措之宜也。\n
        第二十六章\n
        　　故至诚无息。\n
        　　不息则久，久则征。\n
        　　征则悠远。悠远，则博厚。博厚，则高明。\n
        　　博厚，所以载物也。高明，所以覆物也。悠久，所以成物也。\n
        　　博厚，配地。高明，配天。悠久，无疆。\n
        　　如此者，不见而章，不动而变，无为而成。\n
        　　天地之道，可一言而尽也。其为物不贰，则其生物不测。\n
        　　天地之道，博也、厚也、高也、明也、悠也、久也。\n
        　　今夫天斯昭昭之多，及其无穷也，日月星辰系焉，万物覆焉。今夫地一撮土之多，及其广厚载华岳而不重，振河海而不洩，万物载焉。今夫山一卷石之多，及其广大，草木生之，禽兽居之，宝藏兴焉。今夫水，一勺之多，及其不测，鼋、鼍、蛟、龙、鱼、鳖生焉，货财殖焉。\n
        　　诗云，「维天之命，于穆不已。」盖曰，天之所以为天也。「于乎不显，文王之德之纯。」盖曰，文王之所以为文也。纯亦不已。\n
        第二十七章\n
        　　大哉圣人之道！\n
        　　洋洋乎，发育万物，峻极于天。\n
        　　优优大哉，礼仪三百威仪三千。\n
        　　待其人而後行。\n
        　　故曰，「苟不至德，至道不凝焉。」\n
        　　故君子尊德性，而道问学，致广大，而尽精微，极高明，而道中庸。温故，而知新，敦厚以崇礼。\n
        　　是故居上不骄，为下不倍。国有道，其言足以兴；国无道，其默足以容。诗曰：「既明且哲，以保其身。」其此之谓与？\n
        第二十八章\n
        　　子曰：「愚而好自用，贱而好字专。生乎今之世，反古之道。如此者灾及其身者也。」\n
        　　非天子不议礼，不制度，不考文。\n
        　　今天下，车同轨，书同文，行同伦。\n
        　　虽有其位，苟无其德，不敢作礼乐焉。虽有其德，苟无其位，亦不敢作礼乐焉。\n
        　　子曰，「吾说夏礼，杞不足徵也。吾学殷礼，有宋存焉。吾学周礼，今用之。吾从周。」\n
        第二十九章\n
        　　王天下有三重焉，其寡过矣乎！\n
        　　上焉者虽善，无征。无征，不信。不信，民弗从。下焉者虽善，不尊。不尊，不信。不信，民弗从。\n
        　　故君子之道，本诸身，徵诸庶民。考诸三王而不缪，建诸天地而不悖。质诸鬼神而无疑。百世以俟圣人而不惑。\n
        　　质鬼神而无疑，知天也。百世以俟圣人而不感，知人也。\n
        　　是故君子动而世为天下道，行而世为天下法，言而世为天下则。远之，则有望；近之，则不厌。\n
        　　诗曰，「在彼无恶，在此无射；庶几夙夜，以永终誉。」君子未有不如此，而蚤有誉于天下者也。\n
        第三十章\n
        　　仲尼祖述尧舜，宪章文武。上律天时，下袭水土。\n
        　　辟如天地之无不持载，无不覆帱。辟如四时之错行，如日月之代明。\n
        　　万物并育而不相害。道并行而不相悖。小德川流；大德敦化。此天地之所以为大也。\n
        第三十一章\n
        　　唯天下至圣，为能聪、明、睿知、足以有临也；宽、裕、温、柔、足以有容也；发、强、刚、毅、足以有执也；齐、庄、中、正、足以有敬也；文、理、密、察、足以有别也。\n
        　　溥博，渊泉，而时出之。\n
        　　溥博如天；渊泉如渊。见而民莫不敬；言而民莫不信；行而民莫不说。\n
        　　是以声名洋溢乎中国，施及蛮貊。舟车所至，人力所通，天之所覆，地之所载，日月所照，霜露所队：凡有血气者莫不尊亲。故曰，「配天」。\n
        第三十二章\n
        　　唯天下至诚，为能经纶天下之大经，立天下之大本，知天地之化育。夫焉有所倚？\n
        　　肫肫其仁！渊渊其渊！浩浩其天！\n
        　　苟不固聪明圣知，达天德者，其孰能知之？\n
        第三十三章\n
        　　诗曰，「衣锦尚絅，」恶其文之著也。故君子之道，闇然而日章；小人之道，的然而日亡。君子之道，淡而不厌、简而文、温而理。知远之近，知风之自，知微之显。可与入德矣。\n
        　　诗云，「潜虽伏矣，亦孔之昭。」故君子内省不疚，无恶于志。君子之所不可及者，其唯人之所不见乎。\n
        　　诗云，「相在尔室，尚不愧于屋漏。」故君子不动而敬，不言而信。\n
        　　诗曰，「奏假无言，时靡有争。」是故君子不赏而民劝，不怒而民威于鈇钺。\n
        　　诗曰，「不显惟德，百辟其刑之。」是故君子笃恭而天下平。\n
        　　诗云，「予怀明德，不大声以色。」子曰，「声色之于以化民，末也。」\n
        　　诗曰，「德輶如毛。」毛犹有伦。「上天之载，无声无臭。」至矣。\n
    </string>
    <string name="lunyu">
        论语\n
        共15979/15917字\n
        第一章　学而篇\n
        　　子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”\n
        　　有子曰：“其为人也孝弟，而好犯上者，鲜矣；不好犯上而好作乱者，未之有也。君子务本，本立而道生。孝弟也者，其为仁之本与！”\n
        　　子曰：“巧言令色，鲜矣仁！”\n
        　　曾子曰：“吾日三省吾身：为人谋而不忠乎？与朋友交而不信乎？传不习乎？”\n
        　　子曰：“道千乘之国，敬事而信，节用而爱人，使民以时。”\n
        　　子曰：“弟子入则孝，出则弟，谨而信，泛爱众，而亲仁，行有余力，则以学文。”\n
        　　子夏曰：“贤贤易色；事父母，能竭其力；事君，能致其身；与朋友交，言而有信。虽曰未学，吾必谓之学矣。”\n
        　　子曰：“君子不重则不威，学则不固。主忠信，无友不如己者，过，则勿惮改。”\n
        　　曾子曰：“慎终追远，民德归厚矣。”\n
        　　子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。夫子之求之也，其诸异乎人之求之与？”\n
        　　子曰：“父在，观其志；父没，观其行；三年无改于父之道，可谓孝矣。”\n
        　　有子曰：“礼之用，和为贵。先王之道，斯为美，小大由之。有所不行，知和而和，不以礼节之，亦不可行也。”\n
        　　有子曰：“信近于义，言可复也。恭近于礼，远耻辱也。因不失其亲，亦可宗也。”\n
        　　子曰：“君子食无求饱，居无求安，敏于事而慎于言，就有道而正焉。可谓好学也已。”\n
        　　子贡曰：“贫而无谄，富而无骄，何如？”子曰：“可也。未若贫而乐，富而好礼者也。”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。”\n
        　　子曰：“不患人之不己知，患不知人也。”\n
        第二章　为政篇\n
        　　子曰：“为政以德，譬如北辰，居其所而众星共之。”\n
        　　子曰：“《诗》三百，一言以蔽之，曰：‘思无邪’。”\n
        　　子曰：“道之以政，齐之以刑，民免而无耻。道之以德，齐之以礼，有耻且格。”\n
        　　子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”\n
        　　孟懿子问孝，子曰：“无违。”樊迟御，子告之曰：“孟孙问孝于我，我对曰‘无违’。”樊迟曰：“何谓也？”子曰：“生，事之以礼；死，葬之以礼，祭之以礼。”\n
        　　孟武伯问孝。子曰：“父母唯其疾之忧。”\n
        　　子游问孝。子曰：“今之孝者，是谓能养。至于犬马皆能有养；不敬，何以别乎？”\n
        　　子夏问孝。子曰：“色难。有事，弟子服其劳；有酒食，先生馔，曾是以为孝乎？”\n
        　　子曰：“吾与回言终日，不违，如愚。退而省其私，亦足以发，回也不愚。”\n
        　　子曰：“视其所以，观其所由，察其所安，人焉廋哉？人焉廋哉？”\n
        　　子曰：“温故而知新，可以为师矣。”\n
        　　子曰：“君子不器。”\n
        　　子贡问君子。子曰：“先行其言而后从之。”\n
        　　子曰：“君子周而不比，小人比而不周。”\n
        　　子曰：“学而不思则罔，思而不学则殆。”\n
        　　子曰：“攻乎异端，斯害也已！”\n
        　　子曰：“由，诲女知之乎！知之为知之，不知为不知，是知也。”\n
        　　子张学干禄。子曰：“多闻阙疑，慎言其余，则寡尤；多见阙殆，慎行其余，则寡悔。言寡尤，行寡悔，禄在其中矣。”\n
        　　哀公问曰：“何为则民服？”孔子对曰：“举直错诸枉，则民服；举枉错诸直，则民不服。”\n
        　　季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。”\n
        　　或谓孔子曰：“子奚不为政？”子曰：“《书》云：‘孝乎惟孝，友于兄弟，施于有政。’是亦为政，奚其为为政？”\n
        　　子曰：“人而无信，不知其可也。大车无輗，小车无軏，其何以行之哉？”\n
        　　子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。其或继周者，虽百世，可知也。”\n
        　　子曰：“非其鬼而祭之，谄也；见义不为，无勇也。”\n
        第三章　八佾篇\n
        　　孔子谓季氏：“八佾舞于庭，是可忍也，孰不可忍也？”\n
        　　三家者以《雍》彻，子曰：“‘相维辟公，天子穆穆’，奚取于三家之堂？”\n
        　　子曰：“人而不仁，如礼何？人而不仁，如乐何？”\n
        　　林放问礼之本，子曰：“大哉问！礼，与其奢也，宁俭；丧，与其易也，宁戚。”\n
        　　子曰：“夷狄之有君，不如诸夏之亡也。”\n
        　　季氏旅于泰山。子谓冉有曰：“女弗能救与？”对曰：“不能。”子曰：“呜呼！曾谓泰山不如林放乎？”\n
        　　子曰：“君子无所争，必也射乎！揖让而升，下而饮。其争也君子。”\n
        　　子夏问曰：“‘巧笑倩兮，美目盼兮，素以为绚兮’何谓也？”子曰：“绘事后素。”曰：“礼后乎？”子曰：“起予者商也，始可与言《诗》已矣。”\n
        　　子曰：“夏礼吾能言之，杞不足征也；殷礼吾能言之，宋不足征也。文献不足故也，足则吾能征之矣。”\n
        　　子曰：“禘自既灌而往者，吾不欲观之矣。”\n
        　　或问禘之说。子曰：“不知也。知其说者之于天下也，其如示诸斯乎！”指其掌。\n
        　　祭如在，祭神如神在。子曰：“吾不与祭，如不祭。”\n
        　　王孙贾问曰：“‘与其媚于奥，宁媚于灶’，何谓也？”子曰：“不然，获罪于天，无所祷也。”\n
        　　子曰：“周监于二代，郁郁乎文哉！吾从周。”\n
        　　子入太庙，每事问。或曰：“孰谓鄹人之子知礼乎？入太庙，每事问。”子闻之，曰：“是礼也。”\n
        　　子曰：“射不主皮，为力不同科，古之道也。”\n
        　　子贡欲去告朔之饩羊，子曰：“赐也！尔爱其羊，我爱其礼。”\n
        　　子曰：“事君尽礼，人以为谄也。”\n
        　　定公问：“君使臣，臣事君，如之何？”孔子对曰：“君使臣以礼，臣事君以忠。”\n
        　　子曰：“《关睢》，乐而不淫，哀而不伤。”\n
        　　哀公问社于宰我，宰我对曰：“夏后氏以松，殷人以柏，周人以栗，曰使民战栗。”子闻之，曰：“成事不说，遂事不谏，既往不咎。”\n
        　　子曰：“管仲之器小哉！”或曰：“管仲俭乎？”曰：“管仲有三归，官事不摄，焉得俭？”“然则管仲知礼乎？”曰：“邦君树塞门，管氏亦树塞门；邦君为两君之好，有反坫。管氏亦有反坫，管氏而知礼，孰不知礼？”\n
        　　子语鲁大师乐，曰：“乐其可知也。始作，翕如也；从之，纯如也，皦如也，绎如也，以成。”\n
        　　仪封人请见，曰：“君子之至于斯也，吾未尝不得见也。”从者见之。出曰：“二三子何患于丧乎？天下之无道也久矣，天将以夫子为木铎。”\n
        　　子谓《韶》：“尽美矣，又尽善也。”谓《武》：“尽美矣，未尽善也。”\n
        　　子曰：“居上不宽，为礼不敬，临丧不哀，吾何以观之哉？”\n
        第四章　里仁篇\n
        　　子曰：“里仁为美。择不处仁，焉得知？”\n
        　　子曰：“不仁者不可以久处约，不可以长处乐。仁者安仁，知者利仁。”\n
        　　子曰：“唯仁者能好人，能恶人。”\n
        　　子曰：“苟志於仁矣，无恶也。”\n
        　　子曰：“富与贵，是人之所欲也；不以其道得之，不处也。贫与贱，是人之所恶也；不以其道得之，不去也。君子去仁，恶乎成名？君子无终食之间违仁，造次必于是，颠沛必于是。”\n
        　　子曰：“我未见好仁者，恶不仁者。好仁者，无以尚之；恶不仁者，其为仁矣，不使不仁者加乎其身。有能一日用其力于仁矣乎？我未见力不足者。盖有之矣，我未见也。”\n
        　　子曰：“人之过也，各於其党。观过，斯知仁矣。”\n
        　　子曰：“朝闻道，夕死可矣。”\n
        　　子曰：“士志于道，而耻恶衣恶食者，未足与议也。”\n
        　　子曰：“君子之于天下也，无适也，无莫也，义之与比。”\n
        　　子曰：“君子怀德，小人怀土；君子怀刑，小人怀惠。”\n
        　　子曰：“放于利而行，多怨。”\n
        　　子曰：“能以礼让为国乎？何有？不能以礼让为国，如礼何？”\n
        　　子曰：“不患无位，患所以立。不患莫己知，求为可知也。”\n
        　　子曰：“参乎！吾道一以贯之。”曾子曰：“唯。”子出，门人问曰：“何谓也？”曾子曰：“夫子之道，忠恕而已矣。”\n
        　　子曰：“君子喻于义，小人喻于利。”\n
        　　子曰：“见贤思齐焉，见不贤而内自省也。”\n
        　　子曰：“事父母，几谏，谏志不从，又敬不违，劳而不怨。”\n
        　　子曰：“父母在，不远游，游必有方。”\n
        　　子曰：“三年无改于父之道，可谓孝矣。”\n
        　　子曰：“父母之年，不可不知也，一则以喜，一则以惧。”\n
        　　子曰：“古者言之不出，耻躬之不逮也。”\n
        　　子曰：“以约失之者鲜矣。”\n
        　　子曰：“君子欲讷于言而敏于行。”\n
        　　子曰：“德不孤，必有邻。”\n
        　　子游曰：“事君数，斯辱矣；朋友数，斯疏矣。”\n
        第五章　公冶长篇\n
        　　子谓公冶长：“可妻也，虽在缧绁之中，非其罪也！”以其子妻之。\n
        　　子谓南容：“邦有道不废；邦无道免于刑戮。”以其兄之子妻之。\n
        　　子谓子贱：“君子哉若人！鲁无君子者，斯焉取斯？”\n
        　　子贡问曰：“赐也何如？”子曰：“女器也。”曰：“何器也？”曰：“瑚琏也。”\n
        　　或曰：“雍也仁而不佞。”子曰：“焉用佞？御人以口给，屡憎于人。不知其仁，焉用佞？”\n
        　　子使漆雕开仕，对曰：“吾斯之未能信。”子说。\n
        　　子曰：“道不行，乘桴浮于海，从我者其由与？”子路闻之喜，子曰：“由也好勇过我，无所取材。”\n
        　　孟武伯问：“子路仁乎？”子曰：“不知也。”又问，子曰：“由也，千乘之国，可使治其赋也，不知其仁也。”“求也何如？”子曰：“求也，千室之邑、百乘之家，可使为之宰也，不知其仁也。”“赤也何如？”子曰：“赤也，束带立于朝，可使与宾客言也，不知其仁也。”\n
        　　子谓子贡曰：“女与回也孰愈？”对曰：“赐也何敢望回？回也闻一以知十，赐也闻一以知二。”子曰：“弗如也，吾与女弗如也！”\n
        　　宰予昼寝，子曰：“朽木不可雕也，粪土之墙不可朽也，于予与何诛？”子曰：“始吾于人也，听其言而信其行；今吾于人也，听其言而观其行。于予与改是。”\n
        　　子曰：“吾未见刚者。”或对曰：“申枨。”子曰：“枨也欲，焉得刚。”\n
        　　子贡曰：“我不欲人之加诸我也，吾亦欲无加诸人。”子曰：“赐也，非尔所及也。”\n
        　　子贡曰：“夫子之文章，可得而闻也；夫子之言性与天道，不可得而闻也。”\n
        　　子路有闻，未之能行，唯恐有闻。\n
        　　子贡问曰：“孔文子何以谓之文也？”子曰：“敏而好学，不耻下问，是以谓之文也。”\n
        　　子谓子产：“有君子之道四焉：其行己也恭，其事上也敬，其养民也惠，其使民也义。”\n
        　　子曰：“晏平仲善与人交，久而敬之。”\n
        　　子曰：“臧文仲居蔡，山节藻棁，何如其知也？”\n
        　　子张问曰：“令尹子文三仕为令尹，无喜色，三已之无愠色，旧令尹之政必以告新令尹，何如？”子曰：“忠矣。”曰：“仁矣乎？”曰：“未知，焉得仁？”“崔子弑齐君，陈文子有马十乘，弃而违之。至于他邦，则曰：‘犹吾大夫崔子也。’违之。之一邦，则又曰：‘犹吾大夫崔子也。’违之，何如？”子曰：“清矣。”曰：“仁矣乎？”曰：“未知，焉得仁？”\n
        　　季文子三思而后行，子闻之曰：“再斯可矣。”\n
        　　子曰：“宁武子，邦有道则知，邦无道则愚。其知可及也，其愚不可及也。”\n
        　　子在陈，曰：“归与！归与！吾党之小子狂简，斐然成章，不知所以裁之。”\n
        　　子曰：“伯夷、叔齐不念旧恶，怨是用希。”\n
        　　子曰：“孰谓微生高直？或乞醯焉，乞诸其邻而与之。”\n
        　　子曰：“巧言、令色、足恭，左丘明耻之，丘亦耻之。匿怨而友其人，左丘明耻之，丘亦耻之。”\n
        　　颜渊、季路侍，子曰：“盍各言尔志？”子路曰：“愿车马、衣轻裘与朋友共，敝之而无憾。”颜渊曰：“愿无伐善，无施劳。”子路曰：“愿闻子之志。”子曰：“老者安之，朋友信之，少者怀之。”\n
        　　子曰：“已矣乎！吾未见能见其过而内自讼者也。”\n
        　　子曰：“十室之邑，必有忠信如丘者焉，不如丘之好学也。”\n
        第六章　雍也篇\n
        　　子曰：“雍也可使南面。”\n
        　　仲弓问子桑伯子，子曰：“可也简。”仲弓曰：“居敬而行简，以临其民，不亦可乎？居简而行简，无乃大简乎？”子曰：“雍之言然。”\n
        　　哀公问：“弟子孰为好学？”孔子对曰：“有颜回者好学，不迁怒，不贰过，不幸短命死矣，今也则亡，未闻好学者也。”\n
        　　子华使于齐，冉子为其母请粟，子曰：“与之釜。”请益，曰：“与之庾。”冉子与之粟五秉。子曰：“赤之适齐也，乘肥马，衣轻裘。吾闻之也，君子周急不继富。”\n
        　　原思为之宰，与之粟九百，辞。子曰：“毋，以与尔邻里乡党乎！”\n
        　　子谓仲弓曰：“犁牛之子骍且角，虽欲勿用，山川其舍诸？”\n
        　　子曰：“回也，其心三月不违仁，其余则日月至焉而已矣。”\n
        　　季康子问：“仲由可使从政也与？”子曰：“由也果，于从政乎何有？”曰：“赐也可使从政也与？”曰：“赐也达，于从政乎何有？”曰：“求也可使从政也与？”曰：“求也艺，于从政乎何有？”\n
        　　季氏使闵子骞为费宰，闵子骞曰：“善为我辞焉。如有复我者，则吾必在汶上矣。”\n
        　　伯牛有疾，子问之，自牖执其手，曰：“亡之，命矣夫！斯人也而有斯疾也！斯人也而有斯疾也！”\n
        　　子曰：“贤哉回也！一箪食，一瓢饮，在陋巷，人不堪其忧，回也不改其乐。贤哉，回也！”\n
        　　冉求曰：“非不说子之道，力不足也。”子曰：“力不足者，中道而废，今女画。”\n
        　　子谓子夏曰：“女为君子儒，无为小人儒。”\n
        　　子游为武城宰，子曰：“女得人焉尔乎？”曰：“有澹台灭明者，行不由径，非公事，未尝至于偃之室也。”\n
        　　子曰：“孟之反不伐，奔而殿，将入门，策其马曰：‘非敢后也，马不进也。’”\n
        　　子曰：“不有祝鮀之佞，而有宋朝之美，难乎免于今之世矣。”\n
        　　子曰：“谁能出不由户？何莫由斯道也？”\n
        　　子曰：“质胜文则野，文胜质则史。文质彬彬，然后君子。”\n
        　　子曰：“人之生也直，罔之生也幸而免。”\n
        　　子曰：“知之者不如好之者；好之者不如乐之者。”\n
        　　子曰：“中人以上，可以语上也；中人以下，不可以语上也。”\n
        　　樊迟问知，子曰：“务民之义，敬鬼神而远之，可谓知矣。”问仁，曰：“仁者先难而后获，可谓仁矣。”\n
        　　子曰：“知者乐水，仁者乐山。知者动，仁者静。知者乐，仁者寿。”\n
        　　子曰：“齐一变至于鲁，鲁一变至于道。”\n
        　　子曰：“觚不觚，觚哉！觚哉！”\n
        　　宰我问曰：“仁者，虽告之曰：‘井有仁焉。’其从之也？”子曰：“何为其然也？君子可逝也，不可陷也；可欺也，不可罔也。”\n
        　　子曰：“君子博学于文，约之以礼，亦可以弗畔矣夫。”\n
        　　子见南子，子路不说，夫子矢之曰：“予所否者，天厌之！天厌之！”\n
        　　子曰：“中庸之为德也，其至矣乎！民鲜久矣。”\n
        　　子贡曰：“如有博施于民而能济众，何如？可谓仁乎？”子曰：“何事于仁，必也圣乎！尧、舜其犹病诸！夫仁者，己欲立而立人，己欲达而达人。能近取譬，可谓仁之方也已。”\n
        第七章　述而篇\n
        　　子曰：“述而不作，信而好古，窃比于我老彭。”\n
        　　子曰：“默而识之，学而不厌，诲人不倦，何有于我哉？”\n
        　　子曰：“德之不修，学之不讲，闻义不能徙，不善不能改，是吾忧也。”\n
        　　子之燕居，申申如也，夭夭如也。\n
        　　子曰：“甚矣吾衰也！久矣吾不复梦见周公。”\n
        　　子曰：“志于道，据于德，依于仁，游于艺。”\n
        　　子曰：“自行束修以上，吾未尝无诲焉。”\n
        　　子曰：“不愤不启，不悱不发，举一隅不以三隅反，则不复也。”\n
        　　子食于有丧者之侧，未尝饱也。\n
        　　子于是日哭，则不歌。\n
        　　子谓颜渊曰：“用之则行，舍之则藏，惟我与尔有是夫！”子路曰：“子行三军，则谁与？”子曰：“暴虎冯河，死而无悔者，吾不与也。必也临事而惧，好谋而成者也。”\n
        　　子曰：“富而可求也，虽执鞭之士，吾亦为之。如不可求，从吾所好。”\n
        　　子之所慎：齐，战，疾。\n
        　　子在齐闻《韶》，三月不知肉味，曰：“不图为乐之至于斯也。”\n
        　　冉有曰：“夫子为卫君乎？”子贡曰：“诺，吾将问之。”入，曰：“伯夷、叔齐何人也？”曰：“古之贤人也。”曰：“怨乎？”曰：“求仁而得仁，又何怨？”出，曰：“夫子不为也。”\n
        　　子曰：“饭疏食饮水，曲肱而枕之，乐亦在其中矣。不义而富且贵，于我如浮云。”\n
        　　子曰：“加我数年，五十以学《易》，可以无大过矣。”\n
        　　子所雅言，《诗》、《书》、执礼，皆雅言也。\n
        　　叶公问孔子于子路，子路不对。子曰：“女奚不曰：其为人也，发愤忘食，乐以忘忧，不知老之将至云尔。”\n
        　　子曰：“我非生而知之者，好古，敏以求之者也。”\n
        　　子不语怪、力、乱、神。\n
        　　子曰：“三人行，必有我师焉。择其善者而从之，其不善者而改之。”\n
        　　子曰：“天生德于予，桓魋其如予何？”\n
        　　子曰：“二三子以我为隐乎？吾无隐乎尔！吾无行而不与二三子者，是丘也。”\n
        　　子以四教：文，行，忠，信。\n
        　　子曰：“圣人，吾不得而见之矣；得见君子者斯可矣。”子曰：“善人，吾不得而见之矣，得见有恒者斯可矣。亡而为有，虚而为盈，约而为泰，难乎有恒乎。”\n
        　　子钓而不纲，弋不射宿。\n
        　　子曰：“盖有不知而作之者，我无是也。多闻，择其善者而从之；多见而识之，知之次也。”\n
        　　互乡难与言，童子见，门人惑。子曰：“与其进也，不与其退也，唯何甚？人洁己以进，与其洁也，不保其往也。”\n
        　　子曰：“仁远乎哉？我欲仁，斯仁至矣。”\n
        　　陈司败问：“昭公知礼乎？”孔子曰：“知礼。”孔子退，揖巫马期而进之，曰：“吾闻君子不党，君子亦党乎？君取于吴，为同姓，谓之吴孟子。君而知礼，孰不知礼？”巫马期以告，子曰：“丘也幸，苟有过，人必知之。”\n
        　　子与人歌而善，必使反之，而后和之。\n
        　　子曰：“文，莫吾犹人也。躬行君子，则吾未之有得。”\n
        　　子曰：“若圣与仁，则吾岂敢？抑为之不厌，诲人不倦，则可谓云尔已矣。”公西华曰：“正唯弟子不能学也。”\n
        　　子疾病，子路请祷。子曰：“有诸？”子路对曰：“有之。《诔》曰：‘祷尔于上下神祇。’”子曰：“丘之祷久矣。”\n
        　　子曰：“奢则不孙，俭则固。与其不孙也，宁固。”\n
        　　子曰：“君子坦荡荡，小人长戚戚。”\n
        　　子温而厉，威而不猛，恭而安。\n
        第八章　泰伯篇\n
        　　子曰：“泰伯，其可谓至德也已矣。三以天下让，民无得而称焉。”\n
        　　子曰：“恭而无礼则劳；慎而无礼则葸；勇而无礼则乱；直而无礼则绞。君子笃于亲，则民兴于仁；故旧不遗，则民不偷。”\n
        　　曾子有疾，召门弟子曰：“启予足，启予手。《诗》云：‘战战兢兢，如临深渊，如履薄冰。’而今而后，吾知免夫，小子！”\n
        　　曾子有疾，孟敬子问之。曾子言曰：“鸟之将死，其鸣也哀；人之将死，其言也善。君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。”\n
        　　曾子曰：“以能问于不能；以多问于寡；有若无，实若虚，犯而不校。昔者吾友尝从事于斯矣。”\n
        　　曾子曰：“可以托六尺之孤，可以寄百里之命，临大节而不可夺也。君子人与？君子人也。”\n
        　　曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”\n
        　　子曰：“兴于《诗》，立于礼，成于乐。”\n
        　　子曰：“民可使由之，不可使知之。”\n
        　　子曰：“好勇疾贫，乱也。人而不仁，疾之已甚，乱也。”\n
        　　子曰：“如有周公之才之美，使骄且吝，其余不足观也已。”\n
        　　子曰：“三年学，不至于谷，不易得也。”\n
        　　子曰：“笃信好学，守死善道。危邦不入，乱邦不居。天下有道则见，无道则隐。邦有道，贫且贱焉，耻也；邦无道，富且贵焉，耻也。”\n
        　　子曰：“不在其位，不谋其政。”\n
        　　子曰：“师挚之始，《关雎》之乱，洋洋乎盈耳哉！”\n
        　　子曰：“狂而不直，侗而不愿，悾悾而不信，吾不知之矣。”\n
        　　子曰：“学如不及，犹恐失之。”\n
        　　子曰：“巍巍乎！舜、禹之有天下也而不与焉。”\n
        　　子曰：“大哉尧之为君也！巍巍乎，唯天为大，唯尧则之。荡荡乎，民无能名焉。巍巍乎其有成功也，焕乎其有文章！”\n
        　　舜有臣五人而天下治。武王曰：“予有乱臣十人。”孔子曰：“才难，不其然乎？唐虞之际，于斯为盛；有妇人焉，九人而已。三分天下有其二，以服事殷。周之德，其可谓至德也已矣。”\n
        　　子曰：“禹，吾无间然矣。菲饮食而致孝乎鬼神，恶衣服而致美乎黼冕，卑宫室而尽力乎沟洫。禹，吾无间然矣。”\n
        第九章　子罕篇\n
        　　子罕言利与命与仁。\n
        　　达巷党人曰：“大哉孔子！博学而无所成名。”子闻之，谓门弟子曰：“吾何执？执御乎，执射乎？吾执御矣。”\n
        　　子曰：“麻冕，礼也；今也纯，俭，吾从众。拜下，礼也；今拜乎上，泰也；虽违众，吾从下。”\n
        　　子绝四：毋意、毋必、毋固、毋我。\n
        　　子畏于匡，曰：“文王既没，文不在兹乎？天之将丧斯文也，后死者不得与于斯文也；天之未丧斯文也，匡人其如予何？”\n
        　　太宰问于子贡曰：“夫子圣者与，何其多能也？”子贡曰：“固天纵之将圣，又多能也。”子闻之，曰：“太宰知我乎？吾少也贱，故多能鄙事。君子多乎哉？不多也。”\n
        　　牢曰：“子云：‘吾不试，故艺。’”\n
        　　子曰：“吾有知乎哉？无知也。有鄙夫问于我，空空如也。我叩其两端而竭焉。”\n
        　　子曰：“凤鸟不至，河不出图，吾已矣夫！”\n
        　　子见齐衰者、冕衣裳者与瞽者，见之，虽少，必作，过之必趋。\n
        　　颜渊喟然叹曰：“仰之弥高，钻之弥坚。瞻之在前，忽焉在后。夫子循循然善诱人，博我以文，约我以礼，欲罢不能。既竭吾才，如有所立卓尔，虽欲从之，末由也已。”\n
        　　子疾病，子路使门人为臣。病间，曰：“久矣哉，由之行诈也！无臣而为有臣，吾谁欺？欺天乎？且予与其死于臣之手也，无宁死于二三子之手乎！且予纵不得大葬，予死于道路乎？”\n
        　　子贡曰：“有美玉于斯，韫椟而藏诸？求善贾而沽诸？”子曰：“沽之哉，沽之哉！我待贾者也。”\n
        　　子欲居九夷。或曰：“陋，如之何？”子曰：“君子居之，何陋之有！”\n
        　　子曰：“吾自卫反鲁，然后乐正，《雅》、《颂》各得其所。”\n
        　　子曰：“出则事公卿，入则事父兄，丧事不敢不勉，不为酒困，何有于我哉？”\n
        　　子在川上曰：“逝者如斯夫！不舍昼夜。”\n
        　　子曰：“吾未见好德如好色者也。”\n
        　　子曰：“譬如为山，未成一篑，止，吾止也；譬如平地，虽覆一篑，进，吾往也。”\n
        　　子曰：“语之而不惰者，其回也与！”\n
        　　子谓颜渊，曰：“惜乎！吾见其进也，未见其止也。”\n
        　　子曰：“苗而不秀者有矣夫，秀而不实者有矣夫。”\n
        　　子曰：“后生可畏，焉知来者之如今也？四十、五十而无闻焉，斯亦不足畏也已。”\n
        　　子曰：“法语之言，能无从乎？改之为贵。巽与之言，能无说乎？绎之为贵。说而不绎，从而不改，吾末如之何也已矣。”\n
        　　子曰：“主忠信。毋友不如己者，过，则勿惮改。”\n
        　　子曰：“三军可夺帅也，匹夫不可夺志也。”\n
        　　子曰：“衣敝缊袍，与衣狐貉者立而不耻者，其由也与！‘不忮不求，何用不臧？’”子路终身诵之，子曰：“是道也，何足以臧？”\n
        　　子曰：“岁寒，然后知松柏之后凋也。”\n
        　　子曰：“知者不惑，仁者不忧，勇者不惧。”\n
        　　子曰：“可与共学，未可与适道；可与适道，未可与立；可与立，未可与权。”\n
        　　“唐棣之华，偏其反而。岂不尔思？室是远尔。”子曰：“未之思也，夫何远之有。”\n
        第十章　乡党篇\n
        　　孔子于乡党，恂恂如也，似不能言者；其在宗庙朝庭，便便言，唯谨尔。\n
        　　朝，与下大夫言，侃侃如也；与上大夫言，訚訚如也。君在，踧如也，与与如也。\n
        　　君召使摈，色勃如也，足躩如也。揖所与立，左右手，衣前后襜如也。趋进，翼如也。宾退，必复命曰：“宾不顾矣。”\n
        　　入公门，鞠躬如也，如不容。立不中门，行不履阈。过位，色勃如也，足躩如也，其言似不足者。摄齐升堂，鞠躬如也，屏气似不息者。出，降一等，逞颜色，怡怡如也；没阶，趋进，翼如也；复其位，踧踖如也。\n
        　　执圭，鞠躬如也，如不胜。上如揖，下如授。勃如战色，足蹜蹜如有循。享礼，有容色。私觌，愉愉如也。\n
        　　君子不以绀緅饰，红紫不以为亵服。当暑袗絺绤，必表而出之。缁衣羔裘，素衣麑裘，黄衣狐裘。亵裘长，短右袂。必有寝衣，长一身有半。狐貉之厚以居。去丧，无所不佩。非帷裳，必杀之。羔裘玄冠不以吊。吉月，必朝服而朝。\n
        　　齐，必有明衣，布。齐必变食，居必迁坐。\n
        　　食不厌精，脍不厌细。食饐而餲，鱼馁而肉败，不食；色恶，不食；臭恶，不食；失饪，不食；不时，不食；割不正，不食；不得其酱，不食。肉虽多，不使胜食气。唯酒无量，不及乱。沽酒市脯，不食。不撤姜食，不多食。\n
        　　祭于公，不宿肉。祭肉不出三日，出三日不食之矣。\n
        　　食不语，寝不言。\n
        　　虽疏食菜羹，必祭，必齐如也。\n
        　　席不正，不坐。\n
        　　乡人饮酒，杖者出，斯出矣。\n
        　　乡人傩，朝服而立于阼阶。\n
        　　问人于他邦，再拜而送之。\n
        　　康子馈药，拜而受之。曰：“丘未达，不敢尝。”\n
        　　厩焚，子退朝，曰：“伤人乎？”不问马。\n
        　　君赐食，必正席先尝之；君赐腥，必熟而荐之；君赐生，必畜之。侍食于君，君祭，先饭。\n
        　　疾，君视之，东首，加朝服，拖绅。\n
        　　君命召，不俟驾行矣。\n
        　　入太庙，每事问。\n
        　　朋友死，无所归，曰：“于我殡。”\n
        　　朋友之馈，虽车马，非祭肉，不拜。\n
        　　寝不尸，居不客。\n
        　　见齐衰者，虽狎，必变。见冕者与瞽者，虽亵，必以貌。凶服者式之，式负版者。\n
        　　有盛馔，必变色而作。迅雷风烈，必变。\n
        　　升车，必正立，执绥。车中不内顾，不疾言，不亲指。\n
        　　色斯举矣，翔而后集。曰：“山梁雌雉，时哉时哉！”子路共之，三嗅而作。\n
        第十一章　先进篇\n
        　　子曰：“先进于礼乐，野人也；后进于礼乐，君子也。如用之，则吾从先进。”\n
        　　子曰：“从我于陈、蔡者，皆不及门也。”\n
        　　德行：颜渊，闵子骞，冉伯牛，仲弓。言语：宰我，子贡。政事：冉有，季路。文学：子游，子夏。\n
        　　子曰：“回也非助我者也，于吾言无所不说。”\n
        　　子曰：“孝哉闵子骞！人不间于其父母昆弟之言。”\n
        　　南容三复白圭，孔子以其兄之子妻之。\n
        　　季康子问：“弟子孰为好学？”孔子对曰：“有颜回者好学，不幸短命死矣，今也则亡。”\n
        　　颜渊死，颜路请子之车以为之椁。子曰：“才不才，亦各言其子也。鲤也死，有棺而无椁，吾不徒行以为之椁。以吾从大夫之后，不可徒行也。”\n
        　　颜渊死。子曰：“噫！天丧予！天丧予！”\n
        　　颜渊死，子哭之恸，从者曰：“子恸矣！”曰：“有恸乎？非夫人之为恸而谁为？”\n
        　　颜渊死，门人欲厚葬之，子曰：“不可。”门人厚葬之，子曰：“回也视予犹父也，予不得视犹子也。非我也，夫二三子也！”\n
        　　季路问事鬼神，子曰：“未能事人，焉能事鬼？”，曰：“敢问死。”曰：“未知生，焉知死？”\n
        　　闵子侍侧，訚訚如也；子路，行行如也；冉有、子贡，侃侃如也。子乐。“若由也，不得其死然。”\n
        　　鲁人为长府，闵子骞曰：“仍旧贯如之何？何必改作？”子曰：“夫人不言，言必有中。”\n
        　　子曰：“由之瑟奚为于丘之门？”门人不敬子路，子曰：“由也升堂矣，未入于室也。”\n
        　　子贡问：“师与商也孰贤？”子曰：“师也过，商也不及。”曰：“然则师愈与？”子曰：“过犹不及。”\n
        　　季氏富于周公，而求也为之聚敛而附益之。子曰：“非吾徒也，小子鸣鼓而攻之可也。”\n
        　　柴也愚，参也鲁，师也辟，由也喭。\n
        　　子曰：“回也其庶乎，屡空。赐不受命而货殖焉，亿则屡中。”\n
        　　子张问善人之道，子曰：“不践迹，亦不入于室。”\n
        　　子曰：“论笃是与，君子者乎，色庄者乎？”\n
        　　子路问：“闻斯行诸？”子曰：“有父兄在，如之何其闻斯行之？”冉有问：“闻斯行诸？”子曰：“闻斯行之。公西华曰：“由也问闻斯行诸，子曰‘有父兄在’；求也问闻斯行诸，子曰‘闻斯行之’。赤也惑，敢问。”子曰：“求也退，故进之；由也兼人，故退之。”\n
        　　子畏于匡，颜渊后。子曰：“吾以女为死矣！”曰：“子在，回何敢死！”\n
        　　季子然问：“仲由、冉求可谓大臣与？”子曰：“吾以子为异之问，曾由与求之问。所谓大臣者，以道事君，不可则止。今由与求也，可谓具臣矣。”曰：“然则从之者与？”子曰：“弑父与君，亦不从也。”\n
        　　子路使子羔为费宰，子曰：“贼夫人之子。”子路曰：“有民人焉，有社稷焉，何必读书然后为学。”子曰：“是故恶夫佞者。”\n
        　　子路、曾皙、冉有、公西华侍坐，子曰：“以吾一日长乎尔，毋吾以也。居则曰‘不吾知也’如或知尔，则何以哉？”子路率尔而对曰：“千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也。”夫子哂之。“求，尔何如？”对曰：“方六七十，如五六十，求也为之，比及三年，可使足民。如其礼乐，以俟君子。”“赤！尔何如？”对曰：“非曰能之，愿学焉。宗庙之事，如会同，端章甫，愿为小相焉。”“点，尔何如？”鼓瑟希，铿尔，舍瑟而作，对曰：“异乎三子者之撰。”子曰：“何伤乎？亦各言其志也。”曰：“莫春者，春服既成，冠者五六人，童子六七人，浴乎沂，风乎舞雩，咏而归。”夫子喟然叹曰：“吾与点也！”三子者出，曾皙后。曾皙曰：“夫三子者之言何如？”子曰：“亦各言其志也已矣。”曰：“夫子何哂由也？”曰：“为国以礼，其言不让，是故哂之。”“唯求则非邦也与？”“安见方六七十、如五六十而非邦也者？”“唯赤则非邦也与？”“宗庙会同，非诸侯而何？赤也为之小，孰能为之大？”\n
        第十二章　颜渊篇\n
        　　颜渊问仁，子曰：“克己复礼为仁。一日克己复礼，天下归仁焉。为仁由己，而由人乎哉？”颜渊曰：“请问其目？”子曰：“非礼勿视，非礼勿听，非礼勿言，非礼勿动。”颜渊曰：“回虽不敏，请事斯语矣。”\n
        　　仲弓问仁，子曰：“出门如见大宾，使民如承大祭。己所不欲，勿施于人。在邦无怨，在家无怨。”仲弓曰：“雍虽不敏，请事斯语矣。”\n
        　　司马牛问仁，子曰：“仁者，其言也讱。”曰：“其言也讱，斯谓之仁已乎？”子曰：“为之难，言之得无讱乎？”\n
        　　司马牛问君子，子曰：“君子不忧不惧。”曰：“不忧不惧，斯谓之君子已乎？”子曰：“内省不疚，夫何忧何惧？”\n
        　　司马牛忧曰：“人皆有兄弟，我独亡。”子夏曰：“商闻之矣：死生有命，富贵在天。君子敬而无失，与人恭而有礼，四海之内皆兄弟也。君子何患乎无兄弟也？”\n
        　　子张问明，子曰：“浸润之谮，肤受之愬，不行焉，可谓明也已矣；浸润之谮、肤受之愬不行焉，可谓远也已矣。”\n
        　　子贡问政，子曰：“足食，足兵，民信之矣。”子贡曰：“必不得已而去，于斯三者何先？”曰：“去兵。”子贡曰：“必不得已而去，于斯二者何先？”曰：“去食。自古皆有死，民无信不立。”\n
        　　棘子成曰：“君子质而已矣，何以文为？”子贡曰：“惜乎，夫子之说君子也！驷不及舌。文犹质也，质犹文也。虎豹之鞟犹犬羊之鞟。”\n
        　　哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”\n
        　　子张问崇德辨惑，子曰：“主忠信，徙义，崇德也。爱之欲其生，恶之欲其死；既欲其生又欲其死，是惑也。‘诚不以富，亦只以异。’”\n
        　　齐景公问政于孔子，孔子对曰：“君君，臣臣，父父，子子。”公曰：“善哉！信如君不君、臣不臣、父不父、子不子，虽有粟，吾得而食诸？”\n
        　　子曰：“片言可以折狱者，其由也与？”子路无宿诺。\n
        　　子曰：“听讼，吾犹人也。必也使无讼乎。”\n
        　　子张问政，子曰：“居之无倦，行之以忠。”\n
        　　子曰：“博学于文，约之以礼，亦可以弗畔矣夫。”\n
        　　子曰：“君子成人之美，不成人之恶；小人反是。”\n
        　　季康子问政于孔子，孔子对曰：“政者，正也。子帅以正，孰敢不正？”\n
        　　季康子患盗，问于孔子。孔子对曰：“苟子之不欲，虽赏之不窃。”\n
        　　季康子问政于孔子曰：“如杀无道以就有道，何如？”孔子对曰：“子为政，焉用杀？子欲善而民善矣。君子之德风，小人之德草，草上之风必偃。”\n
        　　子张问：“士何如斯可谓之达矣？”子曰：“何哉尔所谓达者？”子张对曰：“在邦必闻，在家必闻。”子曰：“是闻也，非达也。夫达也者，质直而好义，察言而观色，虑以下人。在邦必达，在家必达。夫闻也者，色取仁而行违，居之不疑。在邦必闻，在家必闻。”\n
        　　樊迟从游于舞雩之下，曰：“敢问崇德、修慝、辨惑。”子曰：“善哉问！先事后得，非崇德与？攻其恶，无攻人之恶，非修慝与？一朝之忿，忘其身，以及其亲，非惑与？”\n
        　　樊迟问仁，子曰：“爱人。”问知，子曰：“知人。”樊迟未达，子曰：“举直错诸枉，能使枉者直。”樊迟退，见子夏，曰：“乡也吾见于夫子而问知，子曰：‘举直错诸枉，能使枉者直’，何谓也？”子夏曰：“富哉言乎！舜有天下，选于众，举皋陶，不仁者远矣。汤有天下，选于众，举伊尹，不仁者远矣。”\n
        　　子贡问友，子曰：“忠告而善道之，不可则止，毋自辱焉。”\n
        　　曾子曰：“君子以文会友，以友辅仁。”\n
        第十三章　子路篇\n
        　　子路问政，子曰：“先之，劳之。”请益，曰：“无倦。”\n
        　　仲弓为季氏宰，问政，子曰：“先有司，赦小过，举贤才。”曰：“焉知贤才而举之？”曰：“举尔所知。尔所不知，人其舍诸？”\n
        　　子路曰：“卫君待子而为政，子将奚先？”子曰：“必也正名乎！”子路曰：“有是哉，子之迂也！奚其正？”子曰：“野哉由也！君子于其所不知，盖阙如也。名不正，则言不顺；言不顺，则事不成；事不成，则礼乐不兴；礼乐不兴，则刑罚不中；刑罚不中，则民无所错手足。故君子名之必可言也，言之必可行也。君子于其言，无所苟而已矣。”\n
        　　樊迟请学稼，子曰：“吾不如老农。”请学为圃，曰：“吾不如老圃。”樊迟出，子曰：“小人哉樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣，焉用稼？”\n
        　　子曰：“诵《诗》三百，授之以政，不达；使于四方，不能专对；虽多，亦奚以为？”\n
        　　子曰：“其身正，不令而行；其身不正，虽令不从。”\n
        　　子曰：“鲁卫之政，兄弟也。”\n
        　　子谓卫公子荆，“善居室。始有，曰：‘苟合矣。’少有，曰：‘苟完矣。’富有，曰：‘苟美矣。’”\n
        　　子适卫，冉有仆，子曰：“庶矣哉！”冉有曰：“既庶矣，又何加焉？”曰：“富之。”曰：“既富矣，又何加焉？”曰：“教之。”\n
        　　子曰：“苟有用我者，期月而已可也，三年有成。”\n
        　　子曰：“‘善人为邦百年，亦可以胜残去杀矣。’诚哉是言也！”\n
        　　子曰：“如有王者，必世而后仁。”\n
        　　子曰：“苟正其身矣，于从政乎何有？不能正其身，如正人何？”\n
        　　冉子退朝，子曰：“何晏也？”对曰：“有政。”子曰：“其事也。如有政，虽不吾以，吾其与闻之。”\n
        　　定公问：“一言而可以兴邦，有诸？”孔子对曰：“言不可以若是其几也。人之言曰：‘为君难，为臣不易。’如知为君之难也，不几乎一言而兴邦乎？”曰：“一言而丧邦，有诸？”孔子对曰：“言不可以若是其几也。人之言曰：‘予无乐乎为君，唯其言而莫予违也。’如其善而莫之违也，不亦善乎？如不善而莫之违也，不几乎一言而丧邦乎？”\n
        　　叶公问政，子曰：“近者说，远者来。”\n
        　　子夏为莒父宰，问政，子曰：“无欲速，无见小利。欲速则不达，见小利则大事不成。”\n
        　　叶公语孔子曰：“吾党有直躬者，其父攘羊，而子证之。”孔子曰：“吾党之直者异于是。父为子隐，子为父隐，直在其中矣。”\n
        　　樊迟问仁，子曰：“居处恭，执事敬，与人忠。虽之夷狄，不可弃也。”\n
        　　子贡问曰：“何如斯可谓之士矣？”子曰：“行己有耻，使于四方不辱君命，可谓士矣。”曰：“敢问其次。”曰：“宗族称孝焉，乡党称弟焉。”曰：“敢问其次。”曰：“言必信，行必果，踁踁然小人哉！抑亦可以为次矣。”曰：“今之从政者何如？”子曰：“噫！斗筲之人，何足算也！”\n
        　　子曰：“不得中行而与之，必也狂狷乎！狂者进取，狷者有所不为也。”\n
        　　子曰：“南人有言曰：‘人而无恒，不可以作巫医。’善夫！”“不恒其德，或承之羞。”子曰：“不占而已矣。”\n
        　　子曰：“君子和而不同，小人同而不和。”\n
        　　子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”\n
        　　子曰：“君子易事而难说也，说之不以道不说也，及其使人也器之；小人难事而易说也，说之虽不以道说也，及其使人也求备焉。”\n
        　　子曰：“君子泰而不骄，小人骄而不泰。”\n
        　　子曰：“刚、毅、木、讷近仁。”\n
        　　子路问曰：“何如斯可谓之士矣？”子曰：“切切偲偲，怡怡如也，可谓士矣。朋友切切偲偲，兄弟怡怡。”\n
        　　子曰：“善人教民七年，亦可以即戎矣。”\n
        　　子曰：“以不教民战，是谓弃之。”\n
        第十四章　宪问篇\n
        　　宪问耻，子曰：“邦有道，谷；邦无道，谷，耻也。”“克、伐、怨、欲不行焉，可以为仁矣？”子曰：“可以为难矣，仁则吾不知也。”\n
        　　子曰：“士而怀居，不足以为士矣。”\n
        　　子曰：“邦有道，危言危行；邦无道，危行言孙。”\n
        　　子曰：“有德者必有言，有言者不必有德。仁者必有勇，勇者不必有仁。”\n
        　　南宫适问于孔子曰：“羿善射，奡荡舟，俱不得其死然；禹、稷躬稼而有天下。”夫子不答。南宫适出，子曰：“君子哉若人！尚德哉若人！”\n
        　　子曰：“君子而不仁者有矣夫，未有小人而仁者也。”\n
        　　子曰：“爱之，能勿劳乎？忠焉，能勿诲乎？”\n
        　　子曰：“为命，裨谌草创之，世叔讨论之，行人子羽修饰之，东里子产润色之。”\n
        　　或问子产，子曰：“惠人也。”问子西，曰：“彼哉，彼哉！”问管仲，曰：“人也。夺伯氏骈邑三百，饭疏食，没齿无怨言。”\n
        　　子曰：“贫而无怨难，富而无骄易。”\n
        　　子曰：“孟公绰为赵、魏老则优，不可以为滕、薛大夫。”\n
        　　子路问成人，子曰：“若臧武仲之知、公绰之不欲、卞庄子之勇、冉求之艺，文之以礼乐，亦可以为成人矣。”曰：“今之成人者何必然？见利思义，见危授命，久要不忘平生之言，亦可以为成人矣。”\n
        　　子问公叔文子于公明贾曰：“信乎，夫子不言，不笑，不取乎？”公明贾对曰：“以告者过也。夫子时然后言，人不厌其言；乐然后笑，人不厌其笑；义然后取，人不厌其取。”子曰：“其然？岂其然乎？”\n
        　　子曰：“臧武仲以防求为后于鲁，虽曰不要君，吾不信也。”\n
        　　子曰：“晋文公谲而不正，齐桓公正而不谲。”\n
        　　子路曰：“桓公杀公子纠，召忽死之，管仲不死，曰未仁乎？”子曰：“桓公九合诸侯不以兵车，管仲之力也。如其仁，如其仁！”\n
        　　子贡曰：“管仲非仁者与？桓公杀公子纠，不能死，又相之。”子曰：“管仲相桓公霸诸侯，一匡天下，民到于今受其赐。微管仲，吾其被发左衽矣。岂若匹夫匹妇之为谅也，自经于沟渎而莫之知也。”\n
        　　公叔文子之臣大夫僎与文子同升诸公，子闻之，曰：“可以为‘文’矣。”\n
        　　子言卫灵公之无道也，康子曰：“夫如是，奚而不丧？”孔子曰：“仲叔圉治宾客，祝鮀治宗庙，王孙贾治军旅，夫如是，奚其丧？”\n
        　　子曰：“其言之不怍，则为之也难。”\n
        　　陈成子弑简公，孔子沐浴而朝，告于哀公曰：“陈恒弑其君，请讨之。”公曰：“告夫三子。”，孔子曰：“以吾从大夫之后，不敢不告也，君曰‘告夫三子’者！”之三子告，不可。孔子曰：“以吾从大夫之后，不敢不告也。”\n
        　　子路问事君，子曰：“勿欺也，而犯之。”\n
        　　子曰：“君子上达，小人下达。”\n
        　　子曰：“古之学者为己，今之学者为人。”\n
        　　蘧伯玉使人于孔子，孔子与之坐而问焉，曰：“夫子何为？”对曰：“夫子欲寡其过而未能也。”使者出，子曰：“使乎！使乎！”\n
        　　子曰：“不在其位，不谋其政。”曾子曰：“君子思不出其位。”\n
        　　子曰：“君子耻其言而过其行。”\n
        　　子曰：“君子道者三，我无能焉：仁者不忧，知者不惑，勇者不惧。”子贡曰：“夫子自道也。”\n
        　　子贡方人，子曰：“赐也贤乎哉？夫我则不暇。”\n
        　　子曰：“不患人之不己知，患其不能也。”\n
        　　子曰：“不逆诈，不亿不信，抑亦先觉者，是贤乎！”\n
        　　微生亩谓孔子曰：“丘何为是栖栖者与？无乃为佞乎？”孔子曰：“非敢为佞也，疾固也。”\n
        　　曰：“骥不称其力，称其德也。”\n
        　　或曰：“以德报怨，何如？”子曰：“何以报德？以直报怨，以德报德。”\n
        　　子曰：“莫我知也夫！”子贡曰：“何为其莫知子也？”子曰：“不怨天，不尤人，下学而上达。知我者其天乎！”\n
        　　公伯寮愬子路于季孙。子服景伯以告，曰：“夫子固有惑志于公伯寮，吾力犹能肆诸市朝。”子曰：“道之将行也与，命也；道之将废也与，命也。公伯寮其如命何？”\n
        　　子曰：“贤者辟世，其次辟地，其次辟色，其次辟言。”子曰：“作者七人矣。”\n
        　　子路宿于石门，晨门曰：“奚自？”子路曰：“自孔氏。”曰：“是知其不可而为之者与？”\n
        　　子击磬于卫，有荷蒉而过孔氏之门者，曰：“有心哉，击磬乎！”既而曰：“鄙哉，硁硁乎！莫己知也，斯己而已矣。深则厉，浅则揭。”子曰：“果哉！末之难矣。”\n
        　　子张曰：“《书》云，‘高宗谅阴，三年不言。’何谓也？”子曰：“何必高宗，古之人皆然。君薨，百官总己以听于冢宰三年。”\n
        　　子曰：“上好礼，则民易使也。”\n
        　　子路问君子，子曰：“修己以敬。”曰：“如斯而已乎？”曰：“修己以安人。”曰：“如斯而已乎？”曰：“修己以安百姓。修己以安百姓，尧、舜其犹病诸！”\n
        　　原壤夷俟，子曰：“幼而不孙弟，长而无述焉，老而不死，是为贼！”以杖叩其胫。\n
        　　阙党童子将命，或问之曰：“益者与？”子曰：“吾见其居于位也，见其与先生并行也。非求益者也，欲速成者也。”\n
        第十五章　卫灵公篇\n
        　　卫灵公问陈于孔子，孔子对曰：“俎豆之事，则尝闻之矣；军旅之事，未之学也。”明日遂行。\n
        　　在陈绝粮，从者病莫能兴。子路愠见曰：“君子亦有穷乎？”子曰：“君子固穷，小人穷斯滥矣。”\n
        　　子曰：“赐也，女以予为多学而识之者与？”对曰：“然，非与？”曰：“非也，予一以贯之。”\n
        　　子曰：“由，知德者鲜矣。”\n
        　　子曰：“无为而治者其舜也与！夫何为哉？恭己正南面而已矣。”\n
        　　子张问行，子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参于前也；在舆则见其倚于衡也，夫然后行。”子张书诸绅。\n
        　　子曰：“直哉史鱼！邦有道如矢，邦无道如矢。君子哉蘧伯玉！邦有道则仕，邦无道则可卷而怀之。”\n
        　　子曰：“可与言而不与言，失人；不可与言而与之言，失言。知者不失人亦不失言。”\n
        　　子曰：“志士仁人无求生以害仁，有杀身以成仁。”\n
        　　子贡问为仁，子曰：“工欲善其事，必先利其器。居是邦也，事其大夫之贤者，友其士之仁者。”\n
        　　颜渊问为邦，子曰：“行夏之时，乘殷之辂，服周之冕，乐则《韶》、《舞》；放郑声，远佞人。郑声淫，佞人殆。”\n
        　　子曰：“人无远虑，必有近忧。”\n
        　　子曰：“已矣乎！吾未见好德如好色者也。”\n
        　　子曰：“臧文仲其窃位者与！知柳下惠之贤而不与立也。”\n
        　　子曰：“躬自厚而薄责于人，则远怨矣。”\n
        　　子曰：“不曰‘如之何、如之何’者，吾末如之何也已矣。”\n
        　　子曰：“群居终日，言不及义，好行小慧，难矣哉！”\n
        　　子曰：“君子义以为质，礼以行之，孙以出之，信以成之。君子哉！”\n
        　　子曰：“君子病无能焉，不病人之不己知也。”\n
        　　子曰：“君子疾没世而名不称焉。”\n
        　　子曰：“君子求诸己，小人求诸人。”\n
        　　子曰：“君子矜而不争，群而不党。”\n
        　　子曰：“君子不以言举人，不以人废言。”\n
        　　子贡问曰：“有一言而可以终身行之者乎？”子曰：“其恕乎！己所不欲，勿施于人。”\n
        　　子曰：“吾之于人也，谁毁谁誉？如有所誉者，其有所试矣。斯民也，三代之所以直道而行也。”\n
        　　子曰：“吾犹及史之阙文也，有马者借人乘之，今亡矣夫！”\n
        　　子曰：“巧言乱德，小不忍，则乱大谋。”\n
        　　子曰：“众恶之，必察焉；众好之，必察焉。”\n
        　　子曰：“人能弘道，非道弘人。”\n
        　　子曰：“过而不改，是谓过矣。”\n
        　　子曰：“吾尝终日不食、终夜不寝以思，无益，不如学也。”\n
        　　子曰：“君子谋道不谋食。耕也馁在其中矣，学也禄在其中矣。君子忧道不忧贫。”\n
        　　子曰：“知及之，仁不能守之，虽得之，必失之；知及之，仁能守之，不庄以莅之，则民不敬；知及之，仁能守之，庄以莅之，动之不以礼，未善也。”\n
        　　子曰：“君子不可小知而可大受也，小人不可大受而可小知也。”\n
        　　子曰：“民之于仁也，甚于水火。水火，吾见蹈而死者矣，未见蹈仁而死者也。”\n
        　　子曰：“当仁不让于师。”\n
        　　子曰：“君子贞而不谅。”\n
        　　子曰：“事君，敬其事而后其食。”\n
        　　子曰：“有教无类。”\n
        　　子曰：“道不同，不相为谋。”\n
        　　子曰：“辞达而已矣。”\n
        　　师冕见，及阶，子曰：“阶也。”及席，子曰：“席也。”皆坐，子告之曰：“某在斯，某在斯。”师冕出。子张问曰：“与师言之道与？”子曰：“然，固相师之道也。”\n
        第十六章　季氏篇\n
        　　季氏将伐颛臾，冉有、季路见于孔子，曰：“季氏将有事于颛臾。”孔子曰：“求，无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”冉有曰：“夫子欲之，吾二臣者皆不欲也。”孔子曰：“求，周任有言曰：‘陈力就列，不能者止。’危而不持，颠而不扶，则将焉用彼相矣？且尔言过矣，虎兕出于柙，龟玉毁于椟中，是谁之过与？”冉有曰：“今夫颛臾固而近于费，今不取，后世必为子孙忧。”孔子曰：“求，君子疾夫舍曰欲之而必为之辞。丘也闻，有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服则修文德以来之，既来之，则安之。今由与求也相夫子，远人不服而不能来也，邦分崩离析而不能守也，而谋动干戈于邦内。吾恐季孙之忧不在颛臾，而在萧墙之内也。”\n
        　　孔子曰：“天下有道，则礼乐征伐自天子出；天下无道，则礼乐征伐自诸侯出。自诸侯出，盖十世希不失矣；自大夫出，五世希不失矣；陪臣执国命，三世希不失矣。天下有道，则政不在大夫；天下有道，则庶人不议。”\n
        　　孔子曰：“禄之去公室五世矣，政逮于大夫四世矣，故夫三桓之子孙微矣。”\n
        　　孔子曰：“益者三友，损者三友。友直、友谅、友多闻，益矣；友便辟、友善柔、有便佞，损矣。”\n
        　　孔子曰：“益者三乐，损者三乐。乐节礼乐、乐道人之善、乐多贤友，益矣；乐骄乐、乐佚游、乐宴乐，损矣。”\n
        　　孔子曰：“侍于君子有三愆：言未及之而言谓之躁，言及之而不言谓之隐，未见颜色而言谓之瞽。”\n
        　　孔子曰：“君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。”\n
        　　孔子曰：“君子有三畏：畏天命，畏大人，畏圣人之言。小人不知天命而不畏也，狎大人，侮圣人之言。”\n
        　　孔子曰：“生而知之者上也，学而知之者次也；困而学之又其次也。困而不学，民斯为下矣。”\n
        　　孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。”\n
        　　孔子曰：“见善如不及，见不善如探汤；吾见其人矣。吾闻其语矣。隐居以求其志，行义以达其道；吾闻其语矣，未见其人也。”\n
        　　齐景公有马千驷，死之日，民无德而称焉；伯夷、叔齐饿于首阳之下，民到于今称之。其斯之谓与？”\n
        　　陈亢问于伯鱼曰：“子亦有异闻乎？”对曰：“未也。尝独立，鲤趋而过庭，曰：‘学《诗》乎？’对曰：‘未也。’‘不学《诗》，无以言。’鲤退而学《诗》。他日，又独立，鲤趋而过庭，曰：‘学《礼》乎？’对曰：‘未也。’‘不学《礼》，无以立。’鲤退而学《礼》。闻斯二者。”陈亢退而喜曰：“问一得三，闻《诗》，闻《礼》，又闻君子之远其子也。”\n
        　　邦君之妻，君称之曰夫人，夫人自称曰小童；邦人称之曰君夫人，称诸异邦曰寡小君；异邦人称之亦曰君夫人。\n
        第十七章　阳货篇\n
        　　阳货欲见孔子，孔子不见，归孔子豚。孔子时其亡也而往拜之，遇诸涂。谓孔子曰：“来，予与尔言。”曰：“怀其宝而迷其邦，可谓仁乎？曰：不可。好从事而亟失时，可谓知乎？曰：不可！日月逝矣，岁不我与！”孔子曰：“诺，吾将仕矣。”\n
        　　子曰：“性相近也，习相远也。”\n
        　　子曰：“唯上知与下愚不移。”\n
        　　子之武城，闻弦歌之声。夫子莞尔而笑，曰：“割鸡焉用牛刀？”子游对曰：“昔者偃也闻诸夫子曰：‘君子学道则爱人，小人学道则易使也。’”子曰：“二三子，偃之言是也！前言戏之耳。”\n
        　　公山弗扰以费畔，召，子欲往。子路不说，曰：“末之也已，何必公山氏之之也？”子曰：“夫召我者而岂徒哉？如有用我者，吾其为东周乎！”\n
        　　子张问仁于孔子，孔子曰：“能行五者于天下为仁矣。”请问之，曰：“恭、宽、信、敏、惠。恭则不侮，宽则得众，信则人任焉，敏则有功，惠则足以使人。”\n
        　　佛肸召，子欲往。子路曰：“昔者由也闻诸夫子曰：‘亲于其身为不善者，君子不入也。’佛肸以中牟畔，子之往也，如之何？”子曰：“然，有是言也。不曰坚乎，磨而不磷；不曰白乎，涅而不缁。吾岂匏瓜也哉？焉能系而不食？”\n
        　　子曰：“由也，女闻六言六蔽矣乎？”对曰：“未也。”“居！吾语女。好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。”\n
        　　子曰：“小子何莫学夫《诗》？《诗》可以兴，可以观，可以群，可以怨。迩之事父，远之事君，多识于鸟兽草木之名。”\n
        　　子谓伯鱼曰：“女为《周南》、《召南》矣乎？人而不为《周南》、《召南》，其犹正墙面而立也与！”\n
        　　子曰：“礼云礼云，玉帛云乎哉？乐云乐云，钟鼓云乎哉？”\n
        　　子曰：“色厉而内荏，譬诸小人，其犹穿窬之盗也与？”\n
        　　子曰：“乡愿，德之贼也。”\n
        　　子曰：“道听而涂说，德之弃也。”\n
        　　子曰：“鄙夫可与事君也与哉？其未得之也，患得之；既得之，患失之。苟患失之，无所不至矣。”\n
        　　子曰：“古者民有三疾，今也或是之亡也。古之狂也肆，今之狂也荡；古之矜也廉，今之矜也忿戾；古之愚也直，今之愚也诈而已矣。”\n
        　　子曰：“巧言令色，鲜矣仁。”\n
        　　子曰：“恶紫之夺朱也，恶郑声之乱雅乐也，恶利口之覆邦家者。”\n
        　　子曰：“予欲无言。”子贡曰：“子如不言，则小子何述焉？”子曰：“天何言哉？四时行焉，百物生焉，天何言哉？”\n
        　　孺悲欲见孔子，孔子辞以疾。将命者出户，取瑟而歌，使之闻之。\n
        　　宰我问：“三年之丧，期已久矣！君子三年不为礼，礼必坏；三年不为乐，乐必崩。旧谷既没，新谷既升，钻燧改火，期可已矣。”子曰：“食夫稻，衣夫锦，于女安乎？”曰：“安！”“女安则为之！夫君子之居丧，食旨不甘，闻乐不乐，居处不安，故不为也。今女安，则为之！”宰我出，子曰：“予之不仁也！子生三年，然后免于父母之怀。夫三年之丧，天下之通丧也，予也有三年之爱于其父母乎！”\n
        　　子曰：“饱食终日，无所用心，难矣哉！不有博弈者乎？为之犹贤乎已。”\n
        　　子路曰：“君子尚勇乎？”子曰：“君子义以为上。君子有勇而无义为乱，小人有勇而无义为盗。”\n
        　　子贡曰：“君子亦有恶乎？”子曰：“有恶。恶称人之恶者，恶居下流而讪上者，恶勇而无礼者，恶果敢而窒者。”曰：“赐也亦有恶乎？”“恶徼以为知者，恶不孙以为勇者，恶讦以为直者。”\n
        　　子曰：“唯女子与小人为难养也，近之则不孙，远之则怨。”\n
        　　子曰：“年四十而见恶焉，其终也已。”\n
        第十八章　微子篇\n
        　　微子去之，箕子为之奴，比干谏而死。孔子曰：“殷有三仁焉。”\n
        　　柳下惠为士师，三黜。人曰：“子未可以去乎？”曰：“直道而事人，焉往而不三黜？枉道而事人，何必去父母之邦？”\n
        　　齐景公待孔子曰：“若季氏，则吾不能。”以季、孟之间待之，曰：“吾老矣，不能用也。”孔子行。\n
        　　齐人归女乐，季桓子受之，三日不朝，孔子行。”\n
        　　楚狂接舆歌而过孔子曰：“凤兮凤兮，何德之衰？往者不可谏，来者犹可追。已而已而，今之从政者殆而！”孔子下，欲与之言，趋而辟之，不得与之言。\n
        　　长沮、桀溺耦而耕，孔子过之，使子路问津焉。长沮曰：“夫执舆者为谁？”子路曰：“为孔丘。”曰：“是鲁孔丘与？”曰：“是也。”曰：“是知津矣。”问于桀溺，桀溺曰：“子为谁？”曰：“为仲由。”曰：“是鲁孔丘之徒与？”对曰：“然。”曰：“滔滔者天下皆是也，而谁以易之？且而与其从辟人之士也，岂若从辟世之士？”耰而不辍。子路行以告，夫子怃然曰：“鸟兽不可与同群，吾非斯人之徒与而谁与？天下有道，丘不与易也。”\n
        　　子路从而后，遇丈人，以杖荷蓧。子路问曰：“子见夫子乎？”丈人曰：“四体不勤，五谷不分，孰为夫子？”植其杖而芸，子路拱而立。止子路宿，杀鸡为黍而食之，见其二子焉。明日，子路行以告，子曰：“隐者也。”使子路反见之，至则行矣。子路曰：“不仕无义。长幼之节不可废也，君臣之义如之何其废之？欲洁其身而乱大伦。君子之仕也，行其义也，道之不行已知之矣。”\n
        　　逸民：伯夷、叔齐、虞仲、夷逸、朱张、柳下惠、少连。子曰：“不降其志，不辱其身，伯夷、叔齐与！”谓：“柳下惠、少连降志辱身矣，言中伦，行中虑，其斯而已矣。”谓：“虞仲、夷逸隐居放言，身中清，废中权。我则异于是，无可无不可。”\n
        　　太师挚适齐，亚饭干适楚，三饭缭适蔡，四饭缺适秦，鼓方叔入于河，播鼗武入于汉，少师阳、击磬襄入于海。\n
        　　周公谓鲁公曰：“君子不施其亲，不使大臣怨乎不以，故旧无大故则不弃也，无求备于一人。”\n
        　　周有八士：伯达、伯适、仲突、仲忽、叔夜、叔夏、季随、季騧。\n
        第十九章　子张篇\n
        　　子张曰：“士见危致命，见得思义，祭思敬，丧思哀，其可已矣。”\n
        　　子张曰：“执德不弘，信道不笃，焉能为有？焉能为亡？”\n
        　　子夏之门人问交于子张，子张曰：“子夏云何？”对曰：“子夏曰：‘可者与之，其不可者拒之。’”子张曰：“异乎吾所闻。君子尊贤而容众，嘉善而矜不能。我之大贤与，于人何所不容？我之不贤与，人将拒我，如之何其拒人也？”\n
        　　子夏曰：“虽小道必有可观者焉，致远恐泥，是以君子不为也。”\n
        　　子夏曰：“日知其所亡，月无忘其所能，可谓好学也已矣。”\n
        　　子夏曰：“博学而笃志，切问而近思，仁在其中矣。”\n
        　　子夏曰：“百工居肆以成其事，君子学以致其道。”\n
        　　子夏曰：“小人之过也必文。”\n
        　　子夏曰：“君子有三变：望之俨然，即之也温，听其言也厉。”\n
        　　子夏曰：“君子信而后劳其民，未信，则以为厉己也；信而后谏，未信，则以为谤己也。”\n
        　　子夏曰：“大德不逾闲，小德出入可也。”\n
        　　子游曰：“子夏之门人小子，当洒扫应对进退则可矣。抑末也，本之则无，如之何？”子夏闻之，曰：“噫，言游过矣！君子之道，孰先传焉？孰后倦焉？譬诸草木，区以别矣。君子之道焉可诬也？有始有卒者，其惟圣人乎！”\n
        　　子夏曰：“仕而优则学，学而优则仕。”\n
        　　子游曰：“丧致乎哀而止。”\n
        　　子游曰：“吾友张也为难能也，然而未仁。”\n
        　　曾子曰：“堂堂乎张也，难与并为仁矣。”\n
        　　曾子曰：“吾闻诸夫子，人未有自致者也，必也亲丧乎！”\n
        　　曾子曰：“吾闻诸夫子，孟庄子之孝也，其他可能也；其不改父之臣与父之政，是难能也。”\n
        　　孟氏使阳肤为士师，问于曾子。曾子曰：“上失其道，民散久矣。如得其情，则哀矜而勿喜！”\n
        　　子贡曰：“纣之不善，不如是之甚也。是以君子恶居下流，天下之恶皆归焉。”\n
        　　子贡曰：“君子之过也，如日月之食焉。过也人皆见之，更也人皆仰之。”\n
        　　卫公孙朝问于子贡曰：“仲尼焉学？”子贡曰：“文武之道未坠于地，在人。贤者识其大者，不贤者识其小者，莫不有文武之道焉，夫子焉不学？而亦何常师之有？”\n
        　　叔孙武叔语大夫于朝曰：“子贡贤于仲尼。”子服景伯以告子贡，子贡曰：“譬之宫墙，赐之墙也及肩，窥见室家之好；夫子之墙数仞，不得其门而入，不见宗庙之美、百官之富。得其门者或寡矣，夫子之云不亦宜乎！”\n
        　　叔孙武叔毁仲尼，子贡曰：“无以为也，仲尼不可毁也。他人之贤者，丘陵也，犹可逾也；仲尼，日月也，无得而逾焉。人虽欲自绝，其何伤于日月乎？多见其不知量也。”\n
        　　陈子禽谓子贡曰：“子为恭也，仲尼岂贤于子乎？”子贡曰：“君子一言以为知，一言以为不知，言不可不慎也。夫子之不可及也，犹天之不可阶而升也。夫子之得邦家者，所谓立之斯立，道之斯行，绥之斯来，动之斯和。其生也荣，其死也哀，如之何其可及也？”\n
        第二十章　尧曰篇\n
        　　尧曰：“咨！尔舜，天之历数在尔躬，允执其中。四海困穷，天禄永终。”舜亦以命禹。曰：“予小子履，敢用玄牡，敢昭告于皇皇后帝：有罪不敢赦，帝臣不蔽，简在帝心。朕躬有罪，无以万方；万方有罪，罪在朕躬。”周有大赉，善人是富。“虽有周亲，不如仁人。百姓有过，在予一人。”谨权量，审法度，修废官，四方之政行焉。兴灭国，继绝世，举逸民，天下之民归心焉。所重：民、食、丧、祭。宽则得众，信则民任焉，敏则有功，公则说。\n
        　　子张问于孔子曰：“何如斯可以从政矣？”子曰：“尊五美，屏四恶，斯可以从政矣。”子张曰：“何谓五美？”子曰：“君子惠而不费，劳而不怨，欲而不贪，泰而不骄，威而不猛。”子张曰：“何谓惠而不费？”子曰：“因民之所利而利之，斯不亦惠而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？”子张曰：“何谓四恶？”子曰：“不教而杀谓之虐；不戒视成谓之暴；慢令致期谓之贼；犹之与人也，出纳之吝谓之有司。”\n
        　　孔子曰：“不知命，无以为君子也；不知礼，无以立也；不知言，无以知人也。”\n
    </string>
    <string name="mengzi">
        孟子\n
        共35491字\n
        孟子序说（朱熹四书集注）\n
        　　史记列传曰：“孟轲，驺人也，受业子思之门人。道既通，游事齐宣王，宣王不能用。适梁，梁惠王不果所言，则见以为迂远而阔于事情。当是之时，秦用商鞅，楚魏用吴起，齐用孙子、田忌。天下方务于合从连衡，以攻伐为贤。而孟轲乃述唐、虞、三代之德，是以所如者不合。退而与万章之徒序诗书，述仲尼之意，作孟子七篇。”\n
        　　韩子曰：“尧以是传之舜，舜以是传之禹，禹以是传之汤，汤以是传之文、武、周公，文、武、周公传之孔子，孔子传之孟轲，轲之死不得其传焉。荀与扬也，择焉而不精，语焉而不详。”\n
        　　又曰：“孟氏醇乎醇者也。荀与扬，大醇而小疵。”\n
        　　又曰：“孔子之道大而能博，门弟子不能遍观而尽识也，故学焉而皆得其性之所近。其后离散，分处诸侯之国，又各以其所能授弟子，源远而末益分。惟孟轲师子思，而子思之学出于曾子。自孔子没，独孟轲氏之传得其宗。故求观圣人之道者，必自孟子始。”\n
        　　又曰：“扬子云曰：‘古者杨墨塞路，孟子辞而辟之，廓如也。’夫杨墨行，正道废。孟子虽贤圣，不得位。空言无施，虽切何补。然赖其言，而今之学者尚知宗孔氏，崇仁义，贵王贱霸而已。其大经大法，皆亡灭而不救，坏烂而不收。所谓存十一于千百，安在其能廓如也？然向无孟氏，则皆服左衽而言侏离矣。故愈尝推尊孟氏，以为功不在禹下者，为此也。”或问于程子曰：“孟子还可谓圣人否？”程子曰：“未敢便道他是圣人，然学已到至(或圣)处。”\n
        　　程子又曰：“孟子有功于圣门，不可胜言。仲尼只说一个仁字，孟子开口便说仁义。仲尼只说一个志，孟子便说许多养气出来。只此二字，其功甚多。”\n
        　　又曰：“孟子有大功于世，以其言性善也。”\n
        　　又曰：“孟子性善、养气之论，皆前圣所未发。”\n
        　　又曰：“学者全要识时。若不识时，不足以言学。颜子陋巷自乐，以有孔子在焉。若孟子之时，世既无人，安可不以道自任。”\n
        　　又曰：“孟子有些英气。纔有英气，便有圭角，英气甚害事。如颜子便浑厚不同，颜子去圣人只豪发闲。孟子大贤，亚圣之次也。”或曰：“英气见于甚处？”曰：“但以孔子之言比之，便可见。且如冰与水精非不光。比之玉，自是有温润含蓄气象，无许多光耀也。”\n
        　　杨氏曰：“孟子一书，只是要正人心，教人存心养性，收其放心。至论仁、义、礼、智，则以恻隐、善恶、辞让、是非之心为之端。论邪说之害，则曰：‘生于其心，害于其政。’论事君，则曰：‘格君心之非’，‘一正君而国定’。千变万化，只说从心上来。人能正心，则事无足为者矣。大学之修身、齐家、治国、平天下，其本只是正心、诚意而已。心得其正，然后知性之善。故孟子遇人便道性善。欧阳永叔却言‘圣人之教人，性非所先’，可谓误矣。人性上不可添一物，尧舜所以为万世法，亦是率性而已。所谓率性，循天理是也。外边用计用数，假饶立得功业，只是人欲之私。与圣贤作处，天地悬隔。”\n
        “孟子序说”乃是朱熹编撰《四书》时所加，《孟子》原文中是没有的，见朱熹《四书章句集注·孟子集注》卷首。\n
        卷一　梁惠王章句上\n
        ●一\n
        　　孟子见梁惠王。王曰：“叟不远千里而来，亦将有以利吾国乎？”\n
        　　孟子对曰：“王何必曰利？亦有仁义而已矣。王曰‘何以利吾国’？大夫曰‘何以利吾家’？士庶人曰‘何以利吾身’？上下交征利而国危矣。万乘之国弒其君者，必千乘之家；千乘之国弒其君者，必百乘之家。万取千焉，千取百焉，不为不多矣。苟为后义而先利，不夺不餍。未有仁而遗其亲者也，未有义而后其君者也。王亦曰仁义而已矣，何必曰利？”\n
        ●二\n
        　　孟子见梁惠王，王立于沼上，顾鸿鴈麋鹿，曰：“贤者亦乐此乎？”\n
        　　孟子对曰：“贤者而后乐此，不贤者虽有此，不乐也。诗云：‘经始灵台，经之营之，庶民攻之，不日成之。经始勿亟，庶民子来。王在灵囿，麀鹿攸伏，麀鹿濯濯，白鸟鹤鹤。王在灵沼，于牣鱼跃。’文王以民力为台为沼。而民欢乐之，谓其台曰灵台，谓其沼曰灵沼，乐其有麋鹿鱼鳖。古之人与民偕乐，故能乐也。汤誓曰：‘时日害丧？予及女偕亡。’民欲与之偕亡，虽有台池鸟兽，岂能独乐哉？”\n
        ●三\n
        　　梁惠王曰：“寡人之于国也，尽心焉耳矣。河内凶，则移其民于河东，移其粟于河内。河东凶亦然。察邻国之政，无如寡人之用心者。邻国之民不加少，寡人之民不加多，何也？”\n
        　　孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”\n
        　　曰：“不可，直不百步耳，是亦走也。”\n
        　　曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。\n
        　　五亩之宅，树之以桑，五十者可以衣帛矣；鸡豚狗彘之畜，无失其时，七十者可以食肉矣；百亩之田，勿夺其时，数口之家可以无饥矣；谨庠序之教，申之以孝悌之养，颁白者不负戴于道路矣。七十者衣帛食肉，黎民不饥不寒，然而不王者，未之有也。\n
        　　狗彘食人食而不知检，涂有饿莩而不知发；人死，则曰：‘非我也，岁也。’是何异于刺人而杀之，曰：‘非我也，兵也。’王无罪岁，斯天下之民至焉。”\n
        ●四\n
        　　梁惠王曰：“寡人愿安承教。”\n
        　　孟子对曰：“杀人以梃与刃，有以异乎？”曰：“无以异也。”“以刃与政，有以异乎？”曰：“无以异也。”\n
        　　曰：“庖有肥肉，厩有肥马，民有饥色，野有饿莩，此率兽而食人也。兽相食，且人恶之。为民父母，行政不免于率兽而食人。恶在其为民父母也？仲尼曰：‘始作俑者，其无后乎！’为其象人而用之也。如之何其使斯民饥而死也？”\n
        ●五\n
        　　梁惠王曰：“晋国，天下莫强焉，叟之所知也。及寡人之身，东败于齐，长子死焉；西丧地于秦七百里；南辱于楚。寡人耻之，愿比死者一洒之，如之何则可？”\n
        　　孟子对曰：“地方百里而可以王。王如施仁政于民，省刑罚，薄税敛，深耕易耨。壮者以暇日修其孝悌忠信，入以事其父兄，出以事其长上，可使制梃以挞秦楚之坚甲利兵矣。彼夺其民时，使不得耕耨以养其父母，父母冻饿，兄弟妻子离散。彼陷溺其民，王往而征之，夫谁与王敌？故曰：‘仁者无敌。’王请勿疑！”\n
        ●六\n
        　　孟子见梁襄王。出，语人曰：“望之不似人君，就之而不见所畏焉。卒然问曰：‘天下恶乎定？’吾对曰：‘定于一。’‘孰能一之？’对曰：‘不嗜杀人者能一之。’‘孰能与之？’对曰：‘天下莫不与也。王知夫苗乎？七八月之间旱，则苗槁矣。天油然作云，沛然下雨，则苗浡然兴之矣。其如是，孰能御之？今夫天下之人牧，未有不嗜杀人者也，如有不嗜杀人者，则天下之民皆引领而望之矣。诚如是也，民归之，由水之就下，沛然谁能御之？’”\n
        ●七\n
        　　齐宣王问曰：“齐桓、晋文之事可得闻乎？”\n
        　　孟子对曰：“仲尼之徒无道桓、文之事者，是以后世无传焉。臣未之闻也。无以，则王乎？”\n
        　　曰：“德何如，则可以王矣？”曰：“保民而王，莫之能御也。”曰：“若寡人者，可以保民乎哉？”曰：“可。”曰：“何由知吾可也？”曰：“臣闻之胡龁曰，王坐于堂上，有牵牛而过堂下者，王见之，曰：‘牛何之？’对曰：‘将以衅钟。’王曰：‘舍之！吾不忍其觳觫，若无罪而就死地。’对曰：‘然则废衅钟与？’曰：‘何可废也？以羊易之！’不识有诸？”曰：“有之。”曰：“是心足以王矣。百姓皆以王为爱也，臣固知王之不忍也。”王曰：“然。诚有百姓者。齐国虽褊小，吾何爱一牛？即不忍其觳觫，若无罪而就死地，故以羊易之也。”曰：“王无异于百姓之以王为爱也。以小易大，彼恶知之？王若隐其无罪而就死地，则牛羊何择焉？”王笑曰：“是诚何心哉？我非爱其财。而易之以羊也，宜乎百姓之谓我爱也。”曰：“无伤也，是乃仁术也，见牛未见羊也。君子之于禽兽也，见其生，不忍见其死；闻其声，不忍食其肉。是以君子远庖厨也。”\n
        ●八\n
        　　王说曰：“诗云：‘他人有心，予忖度之。’夫子之谓也。夫我乃行之，反而求之，不得吾心。夫子言之，于我心有戚戚焉。此心之所以合于王者，何也？”曰：“有复于王者曰：‘吾力足以举百钧’，而不足以举一羽；‘明足以察秋毫之末’，而不见舆薪，则王许之乎？”曰：“否。”“今恩足以及禽兽，而功不至于百姓者，独何与？然则一羽之不举，为不用力焉；舆薪之不见，为不用明焉，百姓之不见保，为不用恩焉。故王之不王，不为也，非不能也。”曰：“不为者与不能者之形何以异？”曰：“挟太山以超北海，语人曰‘我不能’，是诚不能也。为长者折枝，语人曰‘我不能’，是不为也，非不能也。故王之不王，非挟太山以超北海之类也；王之不王，是折枝之类也。老吾老，以及人之老；幼吾幼，以及人之幼。天下可运于掌。诗云：‘刑于寡妻，至于兄弟，以御于家邦。’言举斯心加诸彼而已。故推恩足以保四海，不推恩无以保妻子。古之人所以大过人者无他焉，善推其所为而已矣。今恩足以及禽兽，而功不至于百姓者，独何与？权，然后知轻重；度，然后知长短。物皆然，心为甚。王请度之！抑王兴甲兵，危士臣，构怨于诸侯，然后快于心与？”王曰：“否。吾何快于是？将以求吾所大欲也。”\n
        　　曰：“王之所大欲可得闻与？”王笑而不言。曰：“为肥甘不足于口与？轻暖不足于体与？抑为采色不足视于目与？声音不足听于耳与？便嬖不足使令于前与？王之诸臣皆足以供之，而王岂为是哉？”曰：“否。吾不为是也。”曰：“然则王之所大欲可知已。欲辟土地，朝秦楚，莅中国而抚四夷也。以若所为求若所欲，犹缘木而求鱼也。”曰：“若是其甚与？”曰：“殆有甚焉。缘木求鱼，虽不得鱼，无后灾。以若所为，求若所欲，尽心力而为之，后必有灾。”曰：“可得闻与？”曰：“邹人与楚人战，则王以为孰胜？”曰：“楚人胜。”曰：“然则小固不可以敌大，寡固不可以敌众，弱固不可以敌强。海内之地方千里者九，齐集有其一。以一服八，何以异于邹敌楚哉？盖亦反其本矣。今王发政施仁，使天下仕者皆欲立于王之朝，耕者皆欲耕于王之野，商贾皆欲藏于王之市，行旅皆欲出于王之涂，天下之欲疾其君者皆欲赴愬于王。其若是，孰能御之？”\n
        　　王曰：“吾惛，不能进于是矣。愿夫子辅吾志，明以教我。我虽不敏，请尝试之。”曰：“无恒产而有恒心者，惟士为能。若民，则无恒产，因无恒心。苟无恒心，放辟，邪侈，无不为已。及陷于罪，然后从而刑之，是罔民也。焉有仁人在位，罔民而可为也？是故明君制民之产，必使仰足以事父母，俯足以畜妻子，乐岁终身饱，凶年免于死亡。然后驱而之善，故民之从之也轻。今也制民之产，仰不足以事父母，俯不足以畜妻子，乐岁终身苦，凶年不免于死亡。此惟救死而恐不赡，奚暇治礼义哉？王欲行之，则盍反其本矣。五亩之宅，树之以桑，五十者可以衣帛矣；鸡豚狗彘之畜，无失其时，七十者可以食肉矣；百亩之田，勿夺其时，八口之家可以无饥矣；谨庠序之教，申之以孝悌之义，颁白者不负戴于道路矣。老者衣帛食肉，黎民不饥不寒，然而不王者，未之有也。”\n
        卷二　梁惠王章句下\n
        ●一\n
        　　庄暴见孟子，曰：“暴见于王，王语暴以好乐，暴未有以对也。”曰：“好乐何如？”孟子曰：“王之好乐甚，则齐国其庶几乎！”\n
        　　他日见于王曰：“王尝语庄子以好乐，有诸？”王变乎色，曰：“寡人非能好先王之乐也，直好世俗之乐耳。”曰：“王之好乐甚，则齐其庶几乎！今之乐犹古之乐也。”曰：“可得闻与？”曰：“独乐乐，与人乐乐，孰乐？”曰：“不若与人。”曰：“与少乐乐，与众乐乐，孰乐？”曰：“不若与众。”\n
        　　“臣请为王言乐：今王鼓乐于此，百姓闻王钟鼓之声，管钥之音，举疾首蹙頞而相告曰：‘吾王之好鼓乐，夫何使我至于此极也？父子不相见，兄弟妻子离散。’今王田猎于此，百姓闻王车马之音，见羽旄之美，举疾首蹙頞而相告曰：‘吾王之好田猎，夫何使我至于此极也？父子不相见，兄弟妻子离散。’此无他，不与民同乐也。\n
        　　今王鼓乐于此，百姓闻王钟鼓之声，管钥之音，举欣欣然有喜色而相告曰：‘吾王庶几无疾病与？何以能鼓乐也？’今王田猎于此，百姓闻王车马之音，见羽旄之美，举欣欣然有喜色而相告曰‘吾王庶几无疾病与？何以能田猎也？’此无他，与民同乐也。今王与百姓同乐，则王矣。”\n
        ●二\n
        　　齐宣王问曰：“文王之囿方七十里，有诸？”孟子对曰：“于传有之。”曰：“若是其大乎？”曰：“民犹以为小也。”曰：“寡人之囿方四十里，民犹以为大，何也？”曰：“文王之囿方七十里，刍荛者往焉，雉兔者往焉，与民同之。民以为小，不亦宜乎？臣始至于境，问国之大禁，然后敢入。臣闻郊关之内有囿方四十里，杀其麋鹿者如杀人之罪。则是方四十里，为阱于国中。民以为大，不亦宜乎？”\n
        ●三\n
        　　齐宣王问曰：“交邻国有道乎？”\n
        　　孟子对曰：“有。惟仁者为能以大事小，是故汤事葛，文王事昆夷；惟智者为能以小事大，故大王事獯鬻，句践事吴。以大事小者，乐天者也；以小事大者，畏天者也。乐天者保天下，畏天者保其国。诗云：‘畏天之威，于时保之。’”\n
        　　王曰：“大哉言矣！寡人有疾，寡人好勇。”\n
        　　对曰：“王请无好小勇。夫抚剑疾视曰，‘彼恶敢当我哉’！此匹夫之勇，敌一人者也。王请大之！诗云：‘王赫斯怒，爰整其旅，以遏徂莒，以笃周祜，以对于天下。’此文王之勇也。文王一怒而安天下之民。书曰：‘天降下民，作之君，作之师。惟曰其助上帝，宠之四方。有罪无罪，惟我在，天下曷敢有越厥志？’一人衡行于天下，武王耻之。此武王之勇也。而武王亦一怒而安天下之民。今王亦一怒而安天下之民，民惟恐王之不好勇也。”\n
        ●四\n
        　　齐宣王见孟子于雪宫。王曰：“贤者亦有此乐乎？”\n
        　　孟子对曰：“有。人不得，则非其上矣。不得而非其上者，非也；为民上而不与民同乐者，亦非也。乐民之乐者，民亦乐其乐；忧民之忧者，民亦忧其忧。乐以天下，忧以天下，然而不王者，未之有也。昔者齐景公问于晏子曰：‘吾欲观于转附、朝舞，遵海而南，放于琅邪。吾何修而可以比于先王观也？’晏子对曰：‘善哉问也！天子适诸侯曰巡狩，巡狩者巡所守也；诸侯朝于天子曰述职，述职者述所职也。无非事者。春省耕而补不足，秋省敛而助不给。夏谚曰：“吾王不游，吾何以休？吾王不豫，吾何以助？一游一豫，为诸侯度。”今也不然：师行而粮食，饥者弗食，劳者弗息。睊睊胥谗，民乃作慝。方命虐民，饮食若流。流连荒亡，为诸侯忧。从流下而忘反谓之流，从流上而忘反谓之连，从兽无厌谓之荒，乐酒无厌谓之亡。先王无流连之乐，荒亡之行。惟君所行也。’景公说，大戒于国，出舍于郊。于是始兴发补不足。召大师曰：‘为我作君臣相说之乐！’盖征招角招是也。其诗曰：‘畜君何尤？’畜君者，好君也。”\n
        ●五\n
        　　齐宣王问曰：“人皆谓我毁明堂。毁诸？已乎？”\n
        　　孟子对曰：“夫明堂者，王者之堂也。王欲行王政，则勿毁之矣。”王曰：“王政可得闻与？”\n
        　　对曰：“昔者文王之治岐也，耕者九一，仕者世禄，关市讥而不征，泽梁无禁，罪人不孥。老而无妻曰鳏。老而无夫曰寡。老而无子曰独。幼而无父曰孤。此四者，天下之穷民而无告者。文王发政施仁，必先斯四者。诗云：‘哿矣富人，哀此茕独。’”王曰：“善哉言乎！”\n
        　　曰：“王如善之，则何为不行？”王曰：“寡人有疾，寡人好货。”\n
        　　对曰：“昔者公刘好货；诗云：‘乃积乃仓，乃裹糇粮，于橐于囊。思戢用光。弓矢斯张，干戈戚扬，爰方启行。’故居者有积仓，行者有裹粮也，然后可以爰方启行。王如好货，与百姓同之，于王何有？”王曰：“寡人有疾，寡人好色。”\n
        　　对曰：“昔者大王好色，爱厥妃。诗云：‘古公亶甫，来朝走马，率西水浒，至于岐下。爰及姜女，聿来胥宇。’当是时也，内无怨女，外无旷夫。王如好色，与百姓同之，于王何有？”\n
        ●六\n
        　　孟子谓齐宣王曰：“王之臣有托其妻子于其友，而之楚游者。比其反也，则冻馁其妻子，则如之何？”王曰：“弃之。”\n
        　　曰：“士师不能治士，则如之何？”王曰：“已之。”\n
        　　曰：“四境之内不治，则如之何？”王顾左右而言他。\n
        ●七\n
        　　孟子见齐宣王曰：“所谓故国者，非谓有乔木之谓也，有世臣之谓也。王无亲臣矣，昔者所进，今日不知其亡也。”\n
        　　王曰：“吾何以识其不才而舍之？”\n
        　　曰：“国君进贤，如不得已，将使卑踰尊，疏踰戚，可不慎与？左右皆曰贤，未可也；诸大夫皆曰贤，未可也；国人皆曰贤，然后察之；见贤焉，然后用之。左右皆曰不可，勿听；诸大夫皆曰不可，勿听；国人皆曰不可，然后察之；见不可焉，然后去之。左右皆曰可杀，勿听；诸大夫皆曰可杀，勿听；国人皆曰可杀，然后察之；见可杀焉，然后杀之。故曰，国人杀之也。如此，然后可以为民父母。”\n
        ●八\n
        　　齐宣王问曰：“汤放桀，武王伐纣，有诸？”孟子对曰：“于传有之。”\n
        　　曰：“臣弒其君，可乎？”\n
        　　曰：“贼仁者谓之贼，贼义者谓之残，残贼之人谓之一夫。闻诛一夫纣矣，未闻弒君也。”\n
        ●九\n
        　　孟子见齐宣王曰：“为巨室，则必使工师求大木。工师得大木。则王喜，以为能胜其任也。匠人斲而小之，则王怒，以为不胜其任矣。夫人幼而学之，壮而欲行之。王曰‘姑舍女所学而从我’，则何如？今有璞玉于此，虽万镒，必使玉人雕琢之。至于治国家，则曰‘姑舍女所学而从我’，则何以异于教玉人雕琢玉哉？”\n
        ●十\n
        　　齐人伐燕，胜之。宣王问曰：“或谓寡人勿取，或谓寡人取之。以万乘之国伐万乘之国，五旬而举之，人力不至于此。不取，必有天殃。取之，何如？”\n
        　　孟子对曰：“取之而燕民悦，则取之。古之人有行之者，武王是也。取之而燕民不悦，则勿取。古之人有行之者，文王是也。以万乘之国伐万乘之国，箪食壶浆，以迎王师。岂有他哉？避水火也。如水益深，如火益热，亦运而已矣。”\n
        ●十一\n
        　　齐人伐燕，取之。诸侯将谋救燕。宣王曰：“诸侯多谋伐寡人者，何以待之？”\n
        　　孟子对曰：“臣闻七十里为政于天下者，汤是也。未闻以千里畏人者也。书曰：‘汤一征，自葛始。’天下信之。‘东面而征，西夷怨；南面而征，北狄怨。曰，奚为后我？’民望之，若大旱之望云霓也。归市者不止，耕者不变。诛其君而吊其民，若时雨降，民大悦。书曰：‘徯我后，后来其苏。’\n
        　　今燕虐其民，王往而征之。民以为将拯己于水火之中也，箪食壶浆，以迎王师。若杀其父兄，系累其子弟，毁其宗庙，迁其重器，如之何其可也？天下固畏齐之强也。今又倍地而不行仁政，是动天下之兵也。王速出令，反其旄倪，止其重器，谋于燕众，置君而后去之，则犹可及止也。”\n
        ●十二\n
        　　邹与鲁哄。穆公问曰：“吾有司死者三十三人，而民莫之死也。诛之，则不可胜诛；不诛，则疾视其长上之死而不救，如之何则可也？”\n
        　　孟子对曰：“凶年饥岁，君之民老弱转乎沟壑，壮者散而之四方者，几千人矣；而君之仓廪实，府库充，有司莫以告，是上慢而残下也。曾子曰：‘戒之戒之！出乎尔者，反乎尔者也。’夫民今而后得反之也。君无尤焉。君行仁政，斯民亲其上、死其长矣。”\n
        ●十三\n
        　　滕文公问曰：“滕，小国也，间于齐楚。事齐乎？事楚乎？”孟子对曰：“是谋非吾所能及也。无已，则有一焉：凿斯池也，筑斯城也，与民守之，效死而民弗去，则是可为也。”\n
        ●十四\n
        　　滕文公问曰：“齐人将筑薛，吾甚恐。如之何则可？”\n
        　　孟子对曰：“昔者大王居邠，狄人侵之，去之岐山之下居焉。非择而取之，不得已也。苟为善，后世子孙必有王者矣。君子创业垂统，为可继也。若夫成功，则天也。君如彼何哉？强为善而已矣。”\n
        ●十五\n
        　　滕文公问曰：“滕，小国也。竭力以事大国，则不得免焉。如之何则可？”\n
        　　孟子对曰：“昔者大王居邠，狄人侵之。事之以皮币，不得免焉；事之以犬马，不得免焉；事之以珠玉，不得免焉。乃属其耆老而告之曰：‘狄人之所欲者，吾土地也。吾闻之也：君子不以其所以养人者害人。二三子何患乎无君？我将去之。’去邠，踰梁山，邑于岐山之下居焉。邠人曰：‘仁人也，不可失也。’从之者如归市。或曰：‘世守也，非身之所能为也。效死勿去。’君请择于斯二者。”\n
        ●十六\n
        　　鲁平公将出。嬖人臧仓者请曰：“他日君出，则必命有司所之。今乘舆已驾矣，有司未知所之。敢请。”公曰：“将见孟子。”\n
        　　曰：“何哉？君所为轻身以先于匹夫者，以为贤乎？礼义由贤者出。而孟子之后丧踰前丧。君无见焉！”公曰：“诺。”\n
        　　乐正子入见，曰：“君奚为不见孟轲也？”曰：“或告寡人曰，‘孟子之后丧踰前丧’，是以不往见也。”\n
        　　曰：“何哉君所谓踰者？前以士，后以大夫；前以三鼎，而后以五鼎与？”曰：“否。谓棺椁衣衾之美也。”\n
        　　曰：“非所谓踰也，贫富不同也。”乐正子见孟子，曰：“克告于君，君为来见也。嬖人有臧仓者沮君，君是以不果来也。”\n
        　　曰：“行或使之，止或尼之。行止，非人所能也。吾之不遇鲁侯，天也。臧氏之子焉能使予不遇哉？”\n
        卷三　公孙丑章句上\n
        ●一\n
        　　公孙丑问曰：“夫子当路于齐，管仲、晏子之功，可复许乎？”\n
        　　孟子曰：“子诚齐人也，知管仲、晏子而已矣。或问乎曾西曰；‘吾子与子路孰贤？’曾西蹙然曰：‘吾先子之所畏也。’曰：‘然则吾子与管仲孰贤？’曾西艴然不悦，曰：‘尔何曾比予于管仲？管仲得君，如彼其专也；行乎国政，如彼其久也；功烈，如彼其卑也。尔何曾比予于是？’”\n
        　　曰：“管仲，曾西之所不为也，而子为我愿之乎？”\n
        　　曰：“管仲以其君霸，晏子以其君显。管仲、晏子犹不足为与？”\n
        　　曰：“以齐王，由反手也。”\n
        　　曰：“若是，则弟子之惑滋甚。且以文王之德，百年而后崩，犹未洽于天下；武王、周公继之，然后大行。今言王若易然，则文王不足法与？”\n
        　　曰：“文王何可当也？由汤至于武丁，贤圣之君六七作。天下归殷久矣，久则难变也。武丁朝诸侯有天下，犹运之掌也。纣之去武丁未久也，其故家遗俗，流风善政，犹有存者；又有微子、微仲、王子比干、箕子、胶鬲皆贤人也，相与辅相之，故久而后失之也。尺地莫非其有也，一民莫非其臣也，然而文王犹方百里起，是以难也。齐人有言曰：‘虽有智慧，不如乘势；虽有镃基，不如待时。’今时则易然也。夏后、殷、周之盛，地未有过千里者也，而齐有其地矣；鸡鸣狗吠相闻，而达乎四境，而齐有其民矣。地不改辟矣，民不改聚矣，行仁政而王，莫之能御也。且王者之不作，未有疏于此时者也；民之憔悴于虐政，未有甚于此时者也。饥者易为食，渴者易为饮。孔子曰：‘德之流行，速于置邮而传命。’当今之时，万乘之国行仁政，民之悦之，犹解倒悬也。故事半古之人，功必倍之，惟此时为然。”\n
        ●二\n
        　　公孙丑问曰：“夫子加齐之卿相，得行道焉，虽由此霸王不异矣。如此，则动心否乎？”\n
        　　孟子曰：“否。我四十不动心。”\n
        　　曰：“若是，则夫子过孟贲远矣。”\n
        　　曰：“是不难，告子先我不动心。”\n
        　　曰：“不动心有道乎？”\n
        　　曰：“有。北宫黝之养勇也，不肤挠，不目逃，思以一豪挫于人，若挞之于市朝。不受于褐宽博，亦不受于万乘之君。视刺万乘之君，若刺褐夫。无严诸侯。恶声至，必反之。孟施舍之所养勇也，曰：‘视不胜犹胜也。量敌而后进，虑胜而后会，是畏三军者也。舍岂能为必胜哉？能无惧而已矣。’孟施舍似曾子，北宫黝似子夏。夫二子之勇，未知其孰贤，然而孟施舍守约也。昔者曾子谓子襄曰：‘子好勇乎？吾尝闻大勇于夫子矣：自反而不缩，虽褐宽博，吾不惴焉；自反而缩，虽千万人，吾往矣。’孟施舍之守气，又不如曾子之守约也。”\n
        　　曰：“敢问夫子之不动心，与告子之不动心，可得闻与？”\n
        　　“告子曰：‘不得于言，勿求于心；不得于心，勿求于气。’不得于心，勿求于气，可；不得于言，勿求于心，不可。夫志，气之帅也；气，体之充也。夫志至焉，气次焉。故曰：‘持其志，无暴其气。’”\n
        　　“既曰‘志至焉，气次焉’，又曰‘持其志无暴其气’者，何也？”\n
        　　曰：“志壹则动气，气壹则动志也。今夫蹶者趋者，是气也，而反动其心。”\n
        　　“敢问夫子恶乎长？”\n
        　　曰：“我知言，我善养吾浩然之气。”\n
        　　“敢问何谓浩然之气？”\n
        　　曰：“难言也。其为气也，至大至刚，以直养而无害，则塞于天地之闲。其为气也，配义与道；无是，馁也。是集义所生者，非义袭而取之也。行有不慊于心，则馁矣。我故曰，告子未尝知义，以其外之也。必有事焉而勿正，心勿忘，勿助长也。无若宋人然：宋人有闵其苗之不长而揠之者，芒芒然归。谓其人曰：‘今日病矣，予助苗长矣。’其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也。非徒无益，而又害之。”\n
        　　“何谓知言？”\n
        　　曰：“诐辞知其所蔽，淫辞知其所陷，邪辞知其所离，遁辞知其所穷。生于其心，害于其政；发于其政，害于其事。圣人复起，必从吾言矣。”\n
        　　“宰我、子贡善为说辞，冉牛、闵子、颜渊善言德行。孔子兼之，曰：‘我于辞命则不能也。’然则夫子既圣矣乎？”\n
        　　曰：“恶！是何言也？昔者子贡、问于孔子曰：‘夫子圣矣乎？’孔子曰：‘圣则吾不能，我学不厌而教不倦也。’子贡曰：‘学不厌，智也；教不倦，仁也。仁且智，夫子既圣矣！’夫圣，孔子不居，是何言也？”\n
        　　“昔者窃闻之：子夏、子游、子张皆有圣人之一体，冉牛、闵子、颜渊则具体而微。敢问所安。”\n
        　　曰：“姑舍是。”\n
        　　曰：“伯夷、伊尹何如？”\n
        　　曰：“不同道。非其君不事，非其民不使；治则进，乱则退，伯夷也。何事非君，何使非民；治亦进，乱亦进，伊尹也。可以仕则仕，可以止则止，可以久则久，可以速则速，孔子也。皆古圣人也，吾未能有行焉；乃所愿，则学孔子也。”\n
        　　“伯夷、伊尹于孔子，若是班乎？”\n
        　　曰：“否。自有生民以来，未有孔子也。”\n
        　　曰：“然则有同与？”\n
        　　曰：“有。得百里之地而君之，皆能以朝诸侯有天下。行一不义、杀一不辜而得天下，皆不为也。是则同。”\n
        　　曰：“敢问其所以异？”\n
        　　曰：“宰我、子贡、有若智足以知圣人。污，不至阿其所好。宰我曰：‘以予观于夫子，贤于尧舜远矣。’子贡曰：‘见其礼而知其政，闻其乐而知其德。由百世之后，等百世之王，莫之能违也。自生民以来，未有夫子也。’有若曰：‘岂惟民哉？麒麟之于走兽，凤凰之于飞鸟，太山之于丘垤，河海之于行潦，类也。圣人之于民，亦类也。出于其类，拔乎其萃，自生民以来，未有盛于孔子也。’”\n
        ●三\n
        　　孟子曰：“以力假仁者霸，霸必有大国，以德行仁者王，王不待大。汤以七十里，文王以百里。以力服人者，非心服也，力不赡也；以德服人者，中心悦而诚服也，如七十子之服孔子也。诗云：‘自西自东，自南自北，无思不服。’此之谓也。”\n
        ●四\n
        　　孟子曰：“仁则荣，不仁则辱。今恶辱而居不仁，是犹恶湿而居下也。\n
        　　如恶之，莫如贵德而尊士，贤者在位，能者在职。国家闲暇，及是时明其政刑。虽大国，必畏之矣。诗云：‘迨天之未阴雨，彻彼桑土，绸缪牖户。今此下民，或敢侮予？’孔子曰：‘为此诗者，其知道乎！能治其国家，谁敢侮之？’\n
        　　今国家闲暇，及是时般乐怠敖，是自求祸也。祸褔无不自己求之者。诗云：‘永言配命，自求多褔。’太甲曰：‘天作孽，犹可违；自作孽，不可活。’此之谓也。”\n
        ●五\n
        　　孟子曰：“尊贤使能，俊杰在位，则天下之士皆悦而愿立于其朝矣。市廛而不征，法而不廛，则天下之商皆悦而愿藏于其市矣。关讥而不征，则天下之旅皆悦而愿出于其路矣。耕者助而不税，则天下之农皆悦而愿耕于其野矣。廛无夫里之布，则天下之民皆悦而愿为之氓矣。信能行此五者，则邻国之民仰之若父母矣。率其子弟，攻其父母，自生民以来，未有能济者也。如此，则无敌于天下。无敌于天下者，天吏也。然而不王者，未之有也。”\n
        ●六\n
        　　孟子曰：“人皆有不忍人之心。先王有不忍人之心，斯有不忍人之政矣。以不忍人之心，行不忍人之政，治天下可运之掌上。\n
        　　所以谓人皆有不忍人之心者，今人乍见孺子将入于井，皆有怵惕恻隐之心。非所以内交于孺子之父母也，非所以要誉于乡党朋友也，非恶其声而然也。\n
        　　由是观之，无恻隐之心，非人也；无羞恶之心，非人也；无辞让之心，非人也；无是非之心，非人也。恻隐之心，仁之端也；羞恶之心，义之端也；辞让之心，礼之端也；是非之心，智之端也。人之有是四端也，犹其有四体也。有是四端而自谓不能者，自贼者也；谓其君不能者，贼其君者也。\n
        　　凡有四端于我者，知皆扩而充之矣，若火之始然，泉之始达。苟能充之，足以保四海；苟不充之，不足以事父母。”\n
        ●七\n
        　　孟子曰：“矢人岂不仁于函人哉？矢人唯恐不伤人，函人唯恐伤人。巫匠亦然，故术不可不慎也。孔子曰：‘里仁为美。择不处仁，焉得智？’夫仁，天之尊爵也，人之安宅也。莫之御而不仁，是不智也。不仁、不智、无礼、无义，人役也。人役而耻为役，由弓人而耻为弓，矢人而耻为矢也。如耻之，莫如为仁。仁者如射，射者正己而后发。发而不中，不怨胜己者，反求诸己而已矣。”\n
        ●八\n
        　　孟子曰：“子路，人告之以有过则喜。禹闻善言则拜。大舜有大焉，善与人同。舍己从人，乐取于人以为善。耕、稼、陶、渔以至为帝，无非取于人者。取诸人以为善，是与人为善者也。故君子莫大乎与人为善。”\n
        ●九\n
        　　孟子曰：“伯夷，非其君不事，非其友不友。不立于恶人之朝，不与恶人言。立于恶人之朝，与恶人言，如以朝衣朝冠坐于涂炭。推恶恶之心，思与乡人立，其冠不正，望望然去之，若将浼焉。是故诸侯虽有善其辞命而至者，不受也。不受也者，是亦不屑就已。柳下惠，不羞污君，不卑小官。进不隐贤，必以其道。遗佚而不怨，阨穷而不悯。故曰：‘尔为尔，我为我，虽袒裼裸裎于我侧，尔焉能浼我哉？’故由由然与之偕而不自失焉，援而止之而止。援而止之而止者，是亦不屑去已。”\n
        　　孟子曰：“伯夷隘，柳下惠不恭。隘与不恭，君子不由也。”\n
        卷四　公孙丑章句下\n
        ●一\n
        　　孟子曰：“天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣；然而不胜者，是天时不如地利也。城非不高也，池非不深也，兵革非不坚利也，米粟非不多也；委而去之，是地利不如人和也。\n
        　　故曰：域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之；多助之至，天下顺之。以天下之所顺，攻亲戚之所畔；故君子有不战，战必胜矣。”\n
        ●二\n
        　　孟子将朝王，王使人来曰：“寡人如就见者也，有寒疾，不可以风。朝，将视朝，不识可使寡人得见乎？”\n
        　　对曰：“不幸而有疾，不能造朝。”\n
        　　明日，出吊于东郭氏。公孙丑曰：“昔者辞以病，今日吊，或者不可乎？”\n
        　　曰：“昔者疾，今日愈，如之何不吊？”\n
        　　王使人问疾，医来。\n
        　　孟仲子对曰：“昔者有王命，有采薪之忧，不能造朝。今病小愈，趋造于朝，我不识能至否乎。”\n
        　　使数人要于路，曰：“请必无归，而造于朝！”\n
        　　不得已而之景丑氏宿焉。\n
        　　景子曰：“内则父子，外则君臣，人之大伦也。父子主恩，君臣主敬。丑见王之敬子也，未见所以敬王也。”\n
        　　曰：“恶！是何言也！齐人无以仁义与王言者，岂以仁义为不美也？其心曰：‘是何足与言仁义也’云尔，则不敬莫大乎是。我非尧舜之道，不敢以陈于王前，故齐人莫如我敬王也。”\n
        　　景子曰：“否，非此之谓也。礼曰：‘父召无诺；君命召不俟驾。’固将朝也，闻王命而遂不果，宜与夫礼若不相似然。”\n
        　　曰：“岂谓是与？曾子曰：‘晋楚之富，不可及也；彼以其富，我以吾仁；彼以其爵，我以吾义，吾何慊乎哉？’夫岂不义而曾子言之？是或一道也。天下有达尊三：爵一，齿一，德一。朝廷莫如爵，乡党莫如齿，辅世长民莫如德。恶得有其一以慢其二哉？故将大有为之君，必有所不召之臣；欲有谋焉，则就之。其尊德乐道，不如是，不足与有为也。故汤之于伊尹，学焉而后臣之，故不劳而王；桓公之于管仲，学焉而后臣之，故不劳而霸。今天下地醜德齐，莫能相尚，无他，好臣其所教，而不好臣其所受教。汤之于伊尹，桓公之于管仲，则不敢召。管仲且犹不可召，而况不为管仲者乎？” \n
        ●三\n
        　　陈臻问曰：“前日于齐，王馈兼金一百而不受；于宋，馈七十镒而受；于薛，馈五十镒而受。前日之不受是，则今日之受非也；今日之受是，则前日之不受非也。夫子必居一于此矣。”\n
        　　孟子曰：“皆是也。皆适于义也。当在宋也，予将有远行。行者必以赆，辞曰：‘馈赆。’予何为不受？当在薛也，予有戒心。辞曰：‘闻戒。’故为兵馈之，予何为不受？若于齐，则未有处也。无处而馈之，是货之也。焉有君子而可以货取乎？”\n
        ●四\n
        　　孟子之平陆。谓其大夫曰：“子之持戟之士，一日而三失伍，则去之否乎？”曰：“不待三。”\n
        　　“然则子之失伍也亦多矣。凶年饥岁，子之民，老羸转于沟壑，壮者散而之四方者，几千人矣。”曰：“此非距心之所得为也。”\n
        　　曰：“今有受人之牛羊而为之牧之者，则必为之求牧与刍矣。求牧与刍而不得，则反诸其人乎？抑亦立而视其死与？”曰：“此则距心之罪也。”\n
        　　他日，见于王曰：“王之为都者，臣知五人焉。知其罪者，惟孔距心。为王诵之。”王曰：“此则寡人之罪也。”\n
        ●五\n
        　　孟子谓蚔鼃曰：“子之辞灵丘而请士师，似也，为其可以言也。今既数月矣，未可以言与？”蚔鼃谏于王而不用，致为臣而去。齐人曰：“所以为蚔鼃，则善矣；所以自为，则吾不知也。”公都子以告。\n
        　　曰：“吾闻之也：有官守者，不得其职则去；有言责者，不得其言则去。我无官守，我无言责也，则吾进退，岂不绰绰然有余裕哉？”\n
        ●六\n
        　　孟子为卿于齐，出吊于滕，王使盖大夫王驩为辅行。王驩朝暮见，反齐滕之路，未尝与之言行事也。\n
        　　公孙丑曰：“齐卿之位，不为小矣；齐滕之路，不为近矣。反之而未尝与言行事，何也？”\n
        　　曰：“夫既或治之，予何言哉？”\n
        ●七\n
        　　孟子自齐葬于鲁，反于齐，止于嬴。充虞请曰：“前日不知虞之不肖，使虞敦匠事。严，虞不敢请。今愿窃有请也，木若以美然。”\n
        　　曰：“古者棺椁无度，中古棺七寸，椁称之。自天子达于庶人。非直为观美也，然后尽于人心。不得，不可以为悦；无财，不可以为悦。得之为有财，古之人皆用之，吾何为独不然？且比化者，无使土亲肤，于人心独无恔乎？吾闻之君子：不以天下俭其亲。”\n
        ●八\n
        　　沈同以其私问曰：“燕可伐与？”\n
        　　孟子曰：“可。子哙不得与人燕，子之不得受燕于子哙。有仕于此，而子悦之，不告于王而私与之吾子之禄爵；夫士也，亦无王命而私受之于子，则可乎？何以异于是？”齐人伐燕。或问曰：“劝齐伐燕，有诸？”\n
        　　曰：“未也。沈同问‘燕可伐与’？吾应之曰‘可’，彼然而伐之也。彼如曰‘孰可以伐之’？则将应之曰：‘为天吏，则可以伐之。’今有杀人者，或问之曰‘人可杀与’？则将应之曰‘可’。彼如曰‘孰可以杀之’？则将应之曰：‘为士师，则可以杀之。’今以燕伐燕，何为劝之哉？”\n
        ●九\n
        　　燕人畔。王曰：“吾甚惭于孟子。”\n
        　　陈贾曰：“王无患焉。王自以为与周公，孰仁且智？”王曰：“恶！是何言也？”\n
        　　曰：“周公使管叔监殷，管叔以殷畔。知而使之，是不仁也；不知而使之，是不智也。仁智，周公未之尽也，而况于王乎？贾请见而解之。”见孟子问曰：“周公何人也？”\n
        　　曰：“古圣人也。”曰：“使管叔监殷，管叔以殷畔也，有诸？”曰：“然。”\n
        　　曰：“周公知其将畔而使之与？”曰：“不知也。”\n
        　　“然则圣人且有过与？”\n
        　　曰：“周公，弟也；管叔，兄也。周公之过，不亦宜乎？且古之君子，过则改之；今之君子，过则顺之。古之君子，其过也，如日月之食，民皆见之；及其更也，民皆仰之。今之君子，岂徒顺之，又从为之辞。”\n
        ●十\n
        　　孟子致为臣而归。王就见孟子，曰：“前日愿见而不可得，得侍，同朝甚喜。今又弃寡人而归，不识可以继此而得见乎？”对曰：“不敢请耳，固所愿也。”\n
        　　他日，王谓时子曰：“我欲中国而授孟子室，养弟子以万钟，使诸大夫国人皆有所矜式。子盍为我言之？”时子因陈子而以告孟子，陈子以时子之言告孟子。\n
        　　孟子曰：“然。夫时子恶知其不可也？如使予欲富，辞十万而受万，是为欲富乎？季孙曰：‘异哉子叔疑！使己为政，不用，则亦已矣，又使其子弟为卿。人亦孰不欲富贵？而独于富贵之中，有私龙断焉。’古之为市也，以其所有易其所无者，有司者治之耳。有贱丈夫焉，必求龙断而登之，以左右望而罔市利。人皆以为贱，故从而征之。征商，自此贱丈夫始矣。”\n
        ●十一\n
        　　孟子去齐，宿于昼。有欲为王留行者，坐而言。不应，隐几而卧。客不悦曰：“弟子齐宿而后敢言，夫子卧而不听，请勿复敢见矣。”\n
        　　曰：“坐！我明语子。昔者鲁缪公无人乎子思之侧，则不能安子思；泄柳、申详，无人乎缪公之侧，则不能安其身。子为长者虑，而不及子思，子绝长者乎？长者绝子乎？”\n
        ●十二\n
        　　孟子去齐。君士语人曰：“不识王之不可以为汤武，则是不明也；识其不可，然且至，则是干泽也。千里而见王，不遇故去。三宿而后出昼，是何濡滞也？士则兹不悦。”高子以告。\n
        　　曰：“夫尹士恶知予哉？千里而见王，是予所欲也；不遇故去，岂予所欲哉？予不得已也。予三宿而出昼，于予心犹以为速。王庶几改之。王如改诸，则必反予。夫出昼而王不予追也，予然后浩然有归志。予虽然，岂舍王哉？王由足用为善。王如用予，则岂徒齐民安，天下之民举安。王庶几改之，予日望之。予岂若是小丈夫然哉？谏于其君而不受，则怒，悻悻然见于其面。去则穷日之力而后宿哉？”\n
        　　尹士闻之曰：“士诚小人也。”\n
        ●十三\n
        　　孟子去齐。充虞路问曰：“夫子若有不豫色然。前日虞闻诸夫子曰：‘君子不怨天，不尤人。’”\n
        　　曰：“彼一时，此一时也。五百年必有王者兴，其间必有名世者。由周而来，七百有余岁矣。以其数则过矣，以其时考之则可矣。夫天，未欲平治天下也；如欲平治天下，当今之世，舍我其谁也？吾何为不豫哉？”\n
        ●十四\n
        　　孟子去齐，居休。公孙丑问曰：“仕而不受禄，古之道乎？”\n
        　　曰：“非也。于崇，吾得见王。退而有去志，不欲变，故不受也。继而有师命，不可以请。久于齐，非我志也。”\n
        卷五　滕文公章句上\n
        ●一\n
        　　滕文公为世子，将之楚，过宋而见孟子。孟子道性善，言必称尧舜。\n
        　　世子自楚反，复见孟子。孟子曰：“世子疑吾言乎？夫道一而已矣。成(间见)谓齐景公曰：‘彼丈夫也，我丈夫也，吾何畏彼哉？’颜渊\n
        　　曰：‘舜何人也？予何人也？有为者亦若是。’公明仪曰：‘文王我师也，周公岂欺我哉？’\n
        　　今滕，绝长补短，将五十里也，犹可以为善国。书曰：‘若药不瞑眩，厥疾不瘳。’”\n
        ●二\n
        　　滕定公薨。世子谓然友曰：“昔者孟子尝与我言于宋，于心终不忘。今也不幸至于大故，吾欲使子问于孟子，然后行事。”然友之邹问于孟子。\n
        　　孟子曰：“不亦善乎！亲丧固所自尽也。曾子曰：‘生，事之以礼；死，葬之以礼，祭之以礼，可谓孝矣。’诸侯之礼，吾未之学也；虽然，吾尝闻之矣。三年之丧，齐疏之服，饘粥之食，自天子达于庶人，三代共之。”然友反命，定为三年之丧。\n
        　　父兄百官皆不欲，曰：“吾宗国鲁先君莫之行，吾先君亦莫之行也，至于子之身而反之，不可。且志曰：‘丧祭从先祖。’”\n
        　　曰：“吾有所受之也。”谓然友曰：“吾他日未尝学问，好驰马试剑。今也父兄百官不我足也，恐其不能尽于大事，子为我问孟子。”然友复之邹问孟子。\n
        　　孟子曰：“然。不可以他求者也。孔子曰：‘君薨，听于冢宰。歠粥，面深墨。即位而哭，百官有司，莫敢不哀，先之也。’上有好者，下必有甚焉者矣。‘君子之德，风也；小人之德，草也。草尚之风必偃。’是在世子。”然友反命。\n
        　　世子曰：“然。是诚在我。”五月居庐，未有命戒。百官族人可谓曰知。及至葬，四方来观之，颜色之戚，哭泣之哀，吊者大悦。\n
        ●三\n
        　　滕文公问为国。孟子曰：“民事不可缓也。诗云：‘昼尔于茅，宵尔索绹；亟其乘屋，其始播百谷。’民之为道也，有恒产者有恒心，无恒产者无恒心。苟无恒心，放辟邪侈，无不为已。及陷乎罪，然后从而刑之，是罔民也。焉有仁人在位，罔民而可为也？是故贤君必恭俭礼下，取于民有制。阳虎曰：‘为富不仁矣，为仁不富矣。’阳虎，阳货，鲁季氏家臣也。天理人欲，不容并立。虎之言此，恐为仁之害于富也；孟子引之，恐为富之害于仁也。君子小人，每相反而已矣。夏后氏五十而贡，殷人七十而助，周人百亩而彻，其实皆什一也。彻者，彻也；助者，借也。龙子曰：‘治地莫善于助，莫不善于贡。贡者校数岁之中以为常。乐岁，粒米狼戾，多取之而不为虐，则寡取之；凶年，粪其田而不足，则必取盈焉。为民父母，使民盻盻然，将终岁勤动，不得以养其父母，又称贷而益之。使老稚转乎沟壑，恶在其为民父母也？’夫世禄，滕固行之矣。诗云：‘雨我公田，遂及我私。’惟助为有公田。由此观之，虽周亦助也。设为庠序学校以教之：庠者，养也；校者，教也；序者，射也。夏曰校，殷曰序，周曰庠，学则三代共之，皆所以明人伦也。人伦明于上，小民亲于下。有王者起，必来取法，是为王者师也。诗云‘周虽旧邦，其命惟新’，文王之谓也。子力行之，亦以新子之国。”使毕战问井地。\n
        　　孟子曰：“子之君将行仁政，选择而使子，子必勉之！夫仁政，必自经界始。经界不正，井地不钧，谷禄不平。是故暴君污吏必慢其经界。经界既正，分田制禄可坐而定也。夫滕壤地褊小，将为君子焉，将为野人焉。无君子莫治野人，无野人莫养君子。请野九一而助，国中什一使自赋。卿以下必有圭田，圭田五十亩。余夫二十五亩。死徙无出乡，乡田同井。出入相友，守望相助，疾病相扶持，则百姓亲睦。方里而井，井九百亩，其中为公田。八家皆私百亩，同养公田。公事毕，然后敢治私事，所以别野人也。此其大略也。若夫润泽之，则在君与子矣。”\n
        ●四\n
        　　有为神农之言者许行，自楚之滕，踵门而告文公曰：“远方之人闻君行仁政，愿受一廛而为氓。”文公与之处，其徒数十人，皆衣褐，捆屦、织席以为食。\n
        　　陈良之徒陈相与其弟辛，负耒耜而自宋之滕，曰：“闻君行圣人之政，是亦圣人也，愿为圣人氓。”\n
        　　陈相见许行而大悦，尽弃其学而学焉。陈相见孟子，道许行之言曰：“滕君，则诚贤君也；虽然，未闻道也。贤者与民并耕而食，饔飧而治。今也滕有仓廪府库，则是厉民而以自养也，恶得贤？”\n
        　　孟子曰：“许子必种粟而后食乎？”曰：“然。”“许子必织布而后衣乎？”曰：“否。许子衣褐。”“许子冠乎？”曰：“冠。”曰：“奚冠？”曰：“冠素。”曰：“自织之与？”曰：“否。以粟易之。”曰：“许子奚为不自织？”曰：“害于耕。”曰：“许子以釜甑爨，以铁耕乎？”曰：“然。”“自为之与？”曰：“否。以粟易之。”\n
        　　“以粟易械器者，不为厉陶冶；陶冶亦以其械器易粟者，岂为厉农夫哉？且许子何不为陶冶。舍皆取诸其宫中而用之？何为纷纷然与百工交易？何许子之不惮烦？”曰：“百工之事，固不可耕且为也。”\n
        　　“然则治天下独可耕且为与？有大人之事，有小人之事。且一人之身，而百工之所为备。如必自为而后用之，是率天下而路也。故曰：或劳心，或劳力；劳心者治人，劳力者治于人；治于人者食人，治人者食于人：天下之通义也。\n
        　　当尧之时，天下犹未平，洪水横流，泛滥于天下。草木畅茂，禽兽繁殖，五谷不登，禽兽偪人。兽蹄鸟迹之道，交于中国。尧独忧之，举舜而敷治焉。舜使益掌火，益烈山泽而焚之，禽兽逃匿。禹疏九河，瀹济漯，而注诸海；决汝汉，排淮泗，而注之江，然后中国可得而食也。当是时也，禹八年于外，三过其门而不入，虽欲耕，得乎？\n
        　　后稷教民稼穑。树艺五谷，五谷熟而民人育。人之有道也，饱食、暖衣、逸居而无教，则近于禽兽。圣人有忧之，使契为司徒，教以人伦：父子有亲，君臣有义，夫妇有别，长幼有序，朋友有信。放勋曰：‘劳之来之，匡之直之，辅之翼之，使自得之，又从而振德之。’圣人之忧民如此，而暇耕乎？\n
        　　尧以不得舜为己忧，舜以不得禹、皋陶为己忧。夫以百亩之不易为己忧者，农夫也。分人以财谓之惠，教人以善谓之忠，为天下得人者谓之仁。是故以天下与人易，为天下得人难。孔子曰：‘大哉尧之为君！惟天为大，惟尧则之，荡荡乎民无能名焉！君哉舜也！巍巍乎有天下而不与焉！’尧舜之治天下，岂无所用其心哉？亦不用于耕耳。\n
        　　吾闻用夏变夷者，未闻变于夷者也。陈良，楚产也。悦周公、仲尼之道，北学于中国。北方之学者，未能或之先也。彼所谓豪杰之士也。子之兄弟事之数十年，师死而遂倍之。昔者孔子没，三年之外，门人治任将归，入揖于子贡，相向而哭，皆失声，然后归。子贡反，筑室于场，独居三年，然后归。他日，子夏、子张、子游以有若似圣人，欲以所事孔子事之，强曾子。曾子曰：‘不可。江汉以濯之，秋阳以暴之，皜皜乎不可尚已。’今也南蛮鴃舌之人，非先王之道，子倍子之师而学之，亦异于曾子矣。吾闻出于幽谷迁于乔木者，末闻下乔木而入于幽谷者。鲁颂曰：‘戎狄是膺，荆舒是惩。’周公方且膺之，子是之学，亦为不善变矣。”\n
        　　“从许子之道，则市贾不贰，国中无伪。虽使五尺之童适市，莫之或欺。布帛长短同，则贾相若；麻缕丝絮轻重同，则贾相若；五谷多寡同，则贾相若；屦大小同，则贾相若。”\n
        　　曰：“夫物之不齐，物之情也；或相倍蓰，或相什伯，或相千万。子比而同之，是乱天下也。巨屦小屦同贾，人岂为之哉？从许子之道，相率而为伪者也，恶能治国家？”\n
        ●五\n
        　　墨者夷之，因徐辟而求见孟子。孟子曰：“吾固愿见，今吾尚病，病愈，我且往见，夷子不来！”他日又求见孟子。\n
        　　孟子曰：“吾今则可以见矣。不直，则道不见；我且直之。吾闻夷子墨者。墨之治丧也，以薄为其道也。夷子思以易天下，岂以为非是而不贵也？然而夷子葬其亲厚，则是以所贱事亲也。”徐子以告夷子。\n
        　　夷子曰：“儒者之道，古之人‘若保赤子’，此言何谓也？之则以为爱无差等，施由亲始。”徐子以告孟子。\n
        　　孟子曰：“夫夷子，信以为人之亲其兄之子为若亲其邻之赤子乎？彼有取尔也。赤子匍匐将入井，非赤子之罪也。且天之生物也，使之一本，而夷子二本故也。盖上世尝有不葬其亲者。其亲死，则举而委之于壑。他日过之，狐狸食之，蝇蚋姑嘬之。其颡有泚，睨而不视。夫泚也，非为人泚，中心达于面目。盖归反虆梩而掩之。掩之诚是也，则孝子仁人之掩其亲，亦必有道矣。”徐子以告夷子。夷子怃然为闲曰：“命之矣。”\n
        卷六　滕文公章句下\n
        ●一\n
        　　陈代曰：“不见诸侯，宜若小然；今一见之，大则以王，小则以霸。且志曰：‘枉尺而直寻’，宜若可为也。”\n
        　　孟子曰：“昔齐景公田，招虞人以旌，不至，将杀之。志士不忘在沟壑，勇士不忘丧其元。孔子奚取焉？取非其招不往也，如不待其招而往，何哉？且夫枉尺而直寻者，以利言也。如以利，则枉寻直尺而利，亦可为与？昔者赵简子使王良与嬖奚乘，终日而不获一禽。嬖奚反命曰：‘天下之贱工也。’或以告王良。良曰：‘请复之。’强而后可，一朝而获十禽。嬖奚反命曰：‘天下之良工也。’简子曰：‘我使掌与女乘。’谓王良。良不可，曰：‘吾为之范我驰驱，终日不获一；为之诡遇，一朝而获十。诗云：“不失其驰，舍矢如破。”我不贯与小人乘，请辞。’御者且羞与射者比。比而得禽兽，虽若丘陵，弗为也。如枉道而从彼，何也？且子过矣，枉己者，未有能直人者也。”\n
        ●二\n
        　　景春曰：“公孙衍、张仪岂不诚大丈夫哉？一怒而诸侯惧，安居而天下熄。”\n
        　　孟子曰：“是焉得为大丈夫乎？子未学礼乎？丈夫之冠也，父命之；女子之嫁也，母命之，往送之门，戒之曰：‘往之女家，必敬必戒，无违夫子！’以顺为正者，妾妇之道也。居天下之广居，立天下之正位，行天下之大道。得志与民由之，不得志独行其道。富贵不能淫，贫贱不能移，威武不能屈。此之谓大丈夫。”\n
        ●三\n
        　　周霄问曰：“古之君子仕乎？”\n
        　　孟子曰：“仕。传曰：‘孔子三月无君，则皇皇如也，出疆必载质。’公明仪曰：‘古之人三月无君则吊。’”\n
        　　“三月无君则吊，不以急乎？”\n
        　　曰：“士之失位也，犹诸侯之失国家也。礼曰：‘诸侯耕助，以供粢盛；夫人蚕缫，以为衣服。牺牲不成，粢盛不洁，衣服不备，不敢以祭。惟士无田，则亦不祭。’牲杀器皿衣服不备，不敢以祭，则不敢以宴，亦不足吊乎？”\n
        　　“出疆必载质，何也？”\n
        　　曰：“士之仕也，犹农夫之耕也，农夫岂为出疆舍其耒耜哉？”\n
        　　曰：“晋国亦仕国也，未尝闻仕如此其急。仕如此其急也，君子之难仕，何也？”\n
        　　曰：“丈失生而愿为之有室，女子生而愿为之有家。父母之心，人皆有之。不待父母之命、媒妁之言，钻穴隙相窥，踰墙相从，则父母国人皆贱之。古之人未尝不欲仕也，又恶不由其道。不由其道而往者，与钻穴隙之类也。”\n
        ●四\n
        　　彭更问曰：“后车数十乘，从者数百人，以传食于诸侯，不以泰乎？”\n
        　　孟子曰：“非其道，则一箪食不可受于人；如其道，则舜受尧之天下，不以为泰，子以为泰乎？”\n
        　　曰：“否。士无事而食，不可也。”\n
        　　曰：“子不通功易事，以羡补不足，则农有余粟，女有余布；子如通之，则梓匠轮舆皆得食于子。于此有人焉，入则孝，出则悌，守先王之道，以待后之学者，而不得食于子。子何尊梓匠轮舆而轻为仁义者哉？”\n
        　　曰：“梓匠轮舆，其志将以求食也；君子之为道也，其志亦将以求食与？”\n
        　　曰：“子何以其志为哉？其有功于子，可食而食之矣。且子食志乎？食功乎？”曰：“食志。”\n
        　　曰：“有人于此，毁瓦画墁，其志将以求食也，则子食之乎？”曰：“否。”\n
        　　曰：“然则子非食志也，食功也。”\n
        ●五\n
        　　万章问曰：“宋，小国也。今将行王政，齐楚恶而伐之，则如之何？”\n
        　　孟子曰：“汤居亳，与葛为邻，葛伯放而不祀。汤使人问之曰：‘何为不祀？’曰：‘无以供牺牲也。’汤使遗之牛羊。葛伯食之，又不以祀。汤又使人问之曰：‘何为不祀？’曰：‘无以供粢盛也。’汤使亳众往为之耕，老弱馈食。葛伯率其民，要其有酒食黍稻者夺之，不授者杀之。有童子以黍肉饷，杀而夺之。书曰：‘葛伯仇饷。’此之谓也。为其杀是童子而征之，四海之内皆曰：‘非富天下也，为匹夫匹妇复雠也。’‘汤始征，自葛载’，十一征而无敌于天下。东面而征，西夷怨；南面而征，北狄怨，曰：‘奚为后我？’民之望之，若大旱之望雨也。归市者弗止，芸者不变，诛其君，吊其民，如时雨降。民大悦。书曰：‘徯我后，后来其无罚。’‘有攸不惟臣，东征，绥厥士女，匪厥玄黄，绍我周王见休，惟臣附于大邑周。’其君子实玄黄于匪以迎其君子，其小人箪食壶浆以迎其小人，救民于水火之中，取其残而已矣。太誓曰：‘我武惟扬，侵于之疆，则取于残，杀伐用张，于汤有光。’不行王政云尔，苟行王政，四海之内皆举首而望之，欲以为君。齐楚虽大，何畏焉？”\n
        ●六\n
        　　孟子谓戴不胜曰：“子欲子之王之善与？我明告子。有楚大夫于此，欲其子之齐语也，则使齐人傅诸？使楚人傅诸？”\n
        　　曰：“使齐人傅之。”\n
        　　曰：“一齐人傅之，众楚人咻之，虽日挞而求其齐也，不可得矣；引而置之庄岳之间数年，虽日挞而求其楚，亦不可得矣。子谓薛居州，善士也。使之居于王所。在于王所者，长幼卑尊，皆薛居州也，王谁与为不善？在王所者，长幼卑尊，皆非薛居州也，王谁与为善？一薛居州，独如宋王何？”\n
        ●七\n
        　　公孙丑问曰：“不见诸侯，何义？”\n
        　　孟子曰：“古者不为臣不见。段干木踰垣而辟之，泄柳闭门而不内，是皆已甚。迫，斯可以见矣。阳货欲见孔子而恶无礼，大夫有赐于士，不得受于其家，则往拜其门。阳货矙孔子之亡也，而馈孔子蒸豚；孔子亦矙其亡也，而往拜之。当是时，阳货先，岂得不见？曾子曰：‘胁肩谄笑，病于夏畦。’子路曰：‘未同而言，观其色赧赧然，非由之所知也。’由是观之，则君子之所养可知已矣。”\n
        ●八\n
        　　戴盈之曰：“什一，去关市之征，今兹未能。请轻之，以待来年，然后已，何如？”\n
        　　孟子曰：“今有人日攘其邻之鸡者，或告之曰：‘是非君子之道。’曰：‘请损之，月攘一鸡，以待来年，然后已。’如知其非义，斯速已矣，何待来年。”\n
        ●九\n
        　　公都子曰：“外人皆称夫子好辩，敢问何也？”\n
        　　孟子曰：“予岂好辩哉？予不得已也。天下之生久矣，一治一乱。当尧之时，水逆行泛滥于中国，蛇龙居之，民无所定，下者为巢，上者为营窟。书曰：‘洚水警余。’洚水者，洪水也。使禹治之。禹掘地而注之海，驱蛇龙而放之菹，水由地中行，江、淮、河、汉是也。险阻既远，鸟兽之害人者消，然后人得平土而居之。\n
        　　尧舜既没，圣人之道衰，暴君代作，坏宫室以为污池，民无所安息，弃田以为园囿，使民不得衣食，邪说暴行又作，园囿污池，沛泽多而禽兽至，及纣之身，天下又大乱。周公相武王，诛纣伐奄，三年讨其君，驱飞廉于海隅而戮之，灭国者五十，驱虎豹犀象而远之，天下大悦。书曰：‘丕显哉，文王谟，丕承哉，武王烈，佑启我后人，咸以正无缺。’\n
        　　世衰道微，邪说暴行有作，臣弒其君者有之，子弒其父者有之。孔子惧，作春秋。春秋，天子之事也，是故孔子曰：‘知我者，其惟春秋乎；罪我者，其惟春秋乎。’\n
        　　圣王不作，诸侯放恣，处士横议，杨朱墨翟之言，盈天下，天下之言，不归杨则归墨。杨氏为我，是无君也；墨氏兼爱，是无父也。无父无君。是禽兽也。公明仪曰：‘庖有肥肉，厩有肥马，民有饥色，野有饿莩，此率兽而食人也。’杨墨之道不怠，孔子之道不着，是邪说诬民，充塞仁义也。仁义充塞，则率兽食人，人将相食。吾为此惧。闲先圣之道，距杨墨，放淫辞，邪说者，不得作，作于其心，害于其事，作于其事，害于其政，圣人复起，不易吾言矣。\n
        　　昔者禹抑洪水，而天下平；周公兼夷狄，驱猛兽，而百姓宁；孔子成春秋，而乱臣贼子惧。诗云：‘戎狄是膺，荆舒是惩，则莫我敢承。’无父无君，是周公所膺也。我亦欲正人心，息邪说，距跛行，放淫辞，以承三圣者。岂好辩哉？予不得已也。能言距杨墨者，圣人之徒也。\n
        ●十\n
        　　匡章曰：“陈仲子岂不诚廉士哉？居于陵，三日不食，耳无闻，目无见也。井上有李，螬食实者过半矣，匍匐往将食之，三咽，然后耳有闻，目有见。”\n
        　　孟子曰：“于齐国之士，吾必以仲子为巨擘焉。虽然，仲子恶能廉？充仲子之操，则蚓而后可者也。夫蚓，上食槁壤，下饮黄泉。仲子所居之室，伯夷之所筑与？抑亦盗跖之所筑与？所食之粟，伯夷之所树与？抑亦盗跖之所树与？是未可知也。”\n
        　　曰：“是何伤哉？彼身织屦，妻辟纑，以易之也。”\n
        　　曰：“仲子，齐之世家也。兄戴，盖禄万钟。以兄之禄为不义之禄而不食也，以兄之室为不义之室而不居也，辟兄离母，处于于陵。他日归，则有馈其兄生鹅者，己频顣曰：‘恶用是鶂鶂者为哉？’他日，其母杀是鹅也，与之食之。其兄自外至，曰：‘是鶂鶂之肉也。’出而哇之。以母则不食，以妻则食之；以兄之室则弗居，以于陵则居之。是尚为能充其类也乎？若仲子者，蚓而后充其操者也。”\n
        卷七　离娄章句上\n
        ●一\n
        　　孟子曰：“离娄之明，公输子之巧，不以规矩，不能成方员：师旷之聪，不以六律，不能正五音；尧舜之道，不以仁政，不能平治天下。\n
        　　今有仁心仁闻而民不被其泽，不可法于后世者，不行先王之道也。故曰，徒善不足以为政，徒法不能以自行。诗云：‘不愆不忘，率由旧章。’遵先王之法而过者，未之有也。\n
        　　圣人既竭目力焉，继之以规矩准绳，以为方员平直，不可胜用也；既竭耳力焉，继之以六律，正五音，不可胜用也；既竭心思焉，继之以不忍人之政，而仁覆天下矣。故曰，为高必因丘陵，为下必因川泽。为政不因先王之道，可谓智乎？是以惟仁者宜在高位。不仁而在高位，是播其恶于众也。\n
        　　上无道揆也。下无法守也，朝不信道，工不信度，君子犯义，小人犯刑，国之所存者幸也。故曰：城郭不完，兵甲不多，非国之灾也；田野不辟，货财不聚，非国之害也。上无礼，下无学，贼民兴，丧无日矣。\n
        　　诗曰：‘天之方蹶，无然泄泄。’泄泄，犹沓沓也。事君无义，进退无礼，言则非先王之道者，犹沓沓也。故曰：责难于君谓之恭，陈善闭邪谓之敬，吾君不能谓之贼。”\n
        ●二\n
        　　孟子曰：“规矩，方员之至也；圣人，人伦之至也。欲为君尽君道，欲为臣尽臣道，二者皆法尧舜而已矣。不以舜之所以事尧事君，不敬其君者也；不以尧之所以治民治民，贼其民者也。孔子曰：‘道二：仁与不仁而已矣。’暴其民甚，则身弒国亡；不甚，则身危国削。名之曰‘幽厉’，虽孝子慈孙，百世不能改也。诗云‘殷鉴不远，在夏后之世’，此之谓也。”\n
        ●三\n
        　　孟子曰：“三代之得天下也以仁，其失天下也以不仁。国之所以废兴存亡者亦然。天子不仁，不保四海；诸侯不仁，不保社稷；卿大夫不仁，不保宗庙；士庶人不仁，不保四体。恶死亡而乐不仁，是犹恶醉而强酒。”\n
        ●四\n
        　　孟子曰：“爱人不亲反其仁，治人不治反其智，礼人不答反其敬。行有不得者，皆反求诸己，其身正而天下归之。诗云：‘永言配命，自求多福。’”\n
        ●五\n
        　　孟子曰：“人有恒言，皆曰‘天下国家’。天下之本在国，国之本在家，家之本在身。”\n
        ●六\n
        　　孟子曰：“为政不难，不得罪于巨室。巨室之所慕，一国慕之；一国之所慕，天下慕之；故沛然德教溢乎四海。”\n
        ●七\n
        　　孟子曰：“天下有道，小德役大德，小贤役大贤；天下无道，小役大，弱役强。斯二者天也。顺天者存，逆天者亡。齐景公曰：‘既不能令，又不受命，是绝物也。’涕出而女于吴。今也小国师大国而耻受命焉，是犹弟子而耻受命于先师也。如耻之，莫若师文王。师文王，大国五年，小国七年，必为政于天下矣。诗云：‘商之孙子，其丽不亿。上帝既命，侯于周服。侯服于周，天命靡常。殷士肤敏，祼将于京。’孔子曰：‘仁不可为众也。夫国君好仁，天下无敌。’今也欲无敌于天下而不以仁，是犹执热而不以濯也。诗云：‘谁能执热，逝不以濯？’”\n
        ●八\n
        　　孟子曰：“不仁者可与言哉？安其危而利其菑，乐其所以亡者。不仁而可与言，则何亡国败家之有？有孺子歌曰：‘沧浪之水清兮，可以濯我缨；沧浪之水浊兮，可以濯我足。’孔子曰：‘小子听之！清斯濯缨，浊斯濯足矣，自取之也。’夫人必自侮，然后人侮之；家必自毁，而后人毁之；国必自伐，而后人伐之。太甲曰：‘天作孽，犹可违；自作孽，不可活。’此之谓也。”\n
        ●九\n
        　　孟子曰：“桀纣之失天下也，失其民也；失其民者，失其心也。得天下有道：得其民，斯得天下矣；得其民有道：得其心，斯得民矣；得其心有道：所欲与之聚之，所恶勿施尔也。\n
        　　民之归仁也，犹水之就下、兽之走圹也。故为渊驱鱼者，獭也；为丛驱爵者，鹯也；为汤武驱民者，桀与纣也。今天下之君有好仁者，则诸侯皆为之驱矣。虽欲无王，不可得已。\n
        　　今之欲王者，犹七年之病求三年之艾也。苟为不畜，终身不得。苟不志于仁，终身忧辱，以陷于死亡。诗云‘其何能淑，载胥及溺’，此之谓也。”\n
        ●十\n
        　　孟子曰：“自暴者，不可与有言也；自弃者，不可与有为也。言非礼义，谓之自暴也；吾身不能居仁由义，谓之自弃也。仁，人之安宅也；义，人之正路也。旷安宅而弗居，舍正路而不由，哀哉！”\n
        ●十一\n
        　　孟子曰：“道在尔而求诸远，事在易而求之难。人人亲其亲、长其长而天下平。”\n
        ●十二\n
        　　孟子曰：“居下位而不获于上，民不可得而治也。获于上有道；不信于友，弗获于上矣；信于友有道：事亲弗悦，弗信于友矣；悦亲有道：反身不诚，不悦于亲矣；诚身有道：不明乎善，不诚其身矣。是故诚者，天之道也；思诚者，人之道也。至诚而不动者，未之有也；不诚，未有能动者也。”\n
        ●十三\n
        　　孟子曰：“伯夷辟纣，居北海之滨，闻文王作，兴曰：‘盍归乎来！吾闻西伯善养老者。’太公辟纣，居东海之滨，闻文王作，兴曰：‘盍归乎来！吾闻西伯善养老者。’二老者，天下之大老也，而归之，是天下之父归之也。天下之父归之，其子焉往？诸侯有行文王之政者，七年之内，必为政于天下矣。”\n
        ●十四\n
        　　孟子曰：“求也为季氏宰，无能改于其德，而赋粟倍他日。孔子曰：‘求非我徒也，小子鸣鼓而攻之可也。’由此观之，君不行仁政而富之，皆弃于孔子者也。况于为之强战？争地以战，杀人盈野；争城以战，杀人盈城。此所谓率土地而食人肉，罪不容于死。故善战者服上刑，连诸侯者次之，辟草莱、任土地者次之。”\n
        ●十五\n
        　　孟子曰：“存乎人者，莫良于眸子。眸子不能掩其恶。胸中正，则眸子了焉；胸中不正，则眸子眊焉。听其言也，观其眸子，人焉廋哉？”\n
        ●十六\n
        　　孟子曰：“恭者不侮人，俭者不夺人。侮夺人之君，惟恐不顺焉，恶得为恭俭？恭俭岂可以声音笑貌为哉？”\n
        ●十七\n
        　　淳于髡曰：“男女授受不亲，礼与？”\n
        　　孟子曰：“礼也。”\n
        　　曰：“嫂溺则援之以手乎？”\n
        　　曰：“嫂溺不援，是豺狼也。男女授受不亲，礼也；嫂溺援之以手者，权也。”\n
        　　曰：“今天下溺矣，夫子之不援，何也？”\n
        　　曰：“天下溺，援之以道；嫂溺，援之以手。子欲手援天下乎？”\n
        ●十八\n
        　　公孙丑曰：“君子之不教子，何也？”\n
        　　孟子曰：“势不行也。教者必以正；以正不行，继之以怒；继之以怒，则反夷矣。‘夫子教我以正，夫子未出于正也。’则是父子相夷也。父子相夷，则恶矣。古者易子而教之。父子之间不责善。责善则离，离则不祥莫大焉。”\n
        ●十九\n
        　　孟子曰：“事孰为大？事亲为大；守孰为大？守身为大。不失其身而能事其亲者，吾闻之矣；失其身而能事其亲者，吾未之闻也。孰不为事？事亲，事之本也；孰不为守？守身，守之本也。曾子养曾皙，必有酒肉。将彻，必请所与。问有余，必曰‘有’。曾皙死，曾元养曾子，必有酒肉。将彻，不请所与。问有余，曰：‘亡矣’。将以复进也。此所谓养口体者也。若曾子，则可谓养志也。事亲若曾子者，可也。”\n
        ●二十\n
        　　孟子曰：“人不足与适也，政不足间也。惟大人为能格君心之非。君仁莫不仁，君义莫不义，君正莫不正。一正君而国定矣。”\n
        ●二十一\n
        　　孟子曰：“有不虞之誉，有求全之毁。”\n
        ●二十二\n
        　　孟子曰：“人之易其言也，无责耳矣。”\n
        ●二十三\n
        　　孟子曰：“人之患在好为人师。”\n
        ●二十四\n
        　　乐正子从于子敖之齐。乐正子见孟子。孟子曰：“子亦来见我乎？”\n
        　　曰：“先生何为出此言也？”\n
        　　曰：“子来几日矣？”曰：“昔昔。”\n
        　　曰：“昔昔，则我出此言也，不亦宜乎？”\n
        　　曰：“舍馆未定。”\n
        　　曰：“子闻之也，舍馆定，然后求见长者乎？”\n
        　　曰：“克有罪。”\n
        ●二十五\n
        　　孟子谓乐正子曰：“子之从于子敖来，徒餔啜也。我不意子学古之道，而以餔啜也。”\n
        ●二十六\n
        　　孟子曰：“不孝有三，无后为大。舜不告而娶，为无后也，君子以为犹告也。”\n
        ●二十七\n
        　　孟子曰：“仁之实，事亲是也；义之实，从兄是也。智之实，知斯二者弗去是也；礼之实，节文斯二者是也；乐之实，乐斯二者，乐则生矣；生则恶可已也，恶可已，则不知足之蹈之、手之舞之。”\n
        ●二十八\n
        　　孟子曰：“天下大悦而将归己。视天下悦而归己，犹草芥也。惟舜为然。不得乎亲，不可以为人；不顺乎亲，不可以为子。舜尽事亲之道而瞽瞍厎豫，瞽瞍厎豫而天下化，瞽瞍厎豫而天下之为父子者定，此之谓大孝。”\n
        卷八　离娄章句下\n
        ●一\n
        　　孟子曰：“舜生于诸冯，迁于负夏，卒于鸣条，东夷之人也。文王生于岐周，卒于毕郢，西夷之人也。地之相去也，千有余里；世之相后也，夭有余岁。得志行乎中国，若合符节。先圣后圣，其揆一也。”\n
        ●二\n
        　　子产听郑国之政，以其乘舆济人于溱洧。\n
        　　孟子曰：“惠而不知为政。岁十一月徒杠成，十二月舆梁成，民未病涉也。君子平其政，行辟人可也。焉得人人而济之？故为政者，每人而悦之，日亦不足矣。”\n
        ●三\n
        　　孟子告齐宣王曰：“君之视臣如手足；则臣视君如腹心；君之视臣如犬马，则臣视君如国人；君之视臣如土芥，则臣视君如寇雠。”\n
        　　王曰：“礼，为旧君有服，何如斯可为服矣？”\n
        　　曰：“谏行言听，膏泽下于民；有故而去，则君使人导之出疆，又先于其所往；去三年不反，然后收其田里。此之谓三有礼焉。如此，则为之服矣。今也为臣。谏则不行，言则不听；膏泽不下于民；有故而去，则君搏执之，又极之于其所往；去之日，遂收其田里。此之谓寇雠。寇雠何服之有？”\n
        ●四\n
        　　孟子曰：“无罪而杀士，则大夫可以去；无罪而戮民，则士可以徙。”\n
        ●五\n
        　　孟子曰：“君仁莫不仁，君义莫不义。”\n
        ●六\n
        　　孟子曰：“非礼之礼，非义之义，大人弗为。”\n
        ●七\n
        　　孟子曰：“中也养不中，才也养不才，故人乐有贤父兄也。如中也弃不中，才也弃不才，则贤不肖之相去，其闲不能以寸。”\n
        ●八\n
        　　孟子曰：“人有不为也，而后可以有为。”\n
        ●九\n
        　　孟子曰：“言人之不善，当如后患何？”\n
        ●十\n
        　　孟子曰：“仲尼不为已甚者。”\n
        ●十一\n
        　　孟子曰：“大人者，言不必信，行不必果，惟义所在。”\n
        ●十二\n
        　　孟子曰：“大人者，不失其赤子之心者也。”\n
        ●十三\n
        　　孟子曰：“养生者不足以当大事，惟送死可以当大事。”\n
        ●十四\n
        　　孟子曰：“君子深造之以道，欲其自得之也。自得之，则居之安；居之安，则资之深；资之深，则取之左右逢其原，故君子欲其自得之也。”\n
        ●十五\n
        　　孟子曰：“博学而详说之，将以反说约也。”\n
        ●十六\n
        　　孟子曰：“以善服人者，未有能服人者也；以善养人，然后能服天下。天下不心服而王者，未之有也。”\n
        ●十七\n
        　　孟子曰：“言无实，不祥。不祥之实，蔽贤者当之。”\n
        ●十八\n
        　　徐子曰：“仲尼亟称于水，曰：‘水哉，水哉！’何取于水也？”\n
        　　孟子曰：“原泉混混，不舍昼夜。盈科而后进，放乎四海，有本者如是，是之取尔。苟为无本，七八月之闲雨集，沟浍皆盈；其涸也，可立而待也。故声闻过情，君子耻之。”\n
        ●十九\n
        　　孟子曰：“人之所以异于禽于兽者几希，庶民去之，君子存之。舜明于庶物，察于人伦，由仁义行，非行仁义也。”\n
        ●二十\n
        　　孟子曰：“禹恶旨酒而好善言。汤执中，立贤无方。文王视民如伤，望道而未之见。武王不泄迩，不忘远。周公思兼三王，以施四事；其有不合者，仰而思之，夜以继日；幸而得之，坐以待旦。”\n
        ●二十一\n
        　　孟子曰：“王者之迹熄，而诗亡，诗亡然后春秋作。晋之乘，楚之梼杌，鲁之春秋，一也。其事则齐桓、晋文，其文则史。孔子曰：‘其义则丘窃取之矣。’”\n
        ●二十二\n
        　　孟子曰：“君子之泽五世而斩，小人之泽五世而斩。予未得为孔子徒也，予私淑诸人也。”\n
        ●二十三\n
        　　孟子曰：“可以取，可以无取，取，伤廉；可以与，可以无与，与，伤惠；可以死，可以无死，死，伤勇。”\n
        ●二十四\n
        　　逄蒙学射于羿，尽羿之道，思天下惟羿为愈己，于是杀羿。\n
        　　孟子曰：“是亦羿有罪焉。公明仪曰：‘宜若无罪焉。’曰薄乎云尔，恶得无罪？郑人使子濯孺子侵卫，卫使庾公之斯追之。子濯孺子曰：‘今日我疾作，不可以执弓，吾死矣夫！’问其仆曰：‘追我者谁也？’其仆曰：‘庾公之斯也。’曰：‘吾生矣。’其仆曰：‘庾公之斯，卫之善射者也，夫子曰“吾生”，何谓也？’曰：‘庾公之斯学射于尹公之他，尹公之他学射于我。夫尹公之他，端人也，其取友必端矣。’庾公之斯至，曰：‘夫子何为不执弓？’曰：‘今日我疾作，不可以执弓。’曰：‘小人学射于尹公之他，尹公之他学射于夫子。我不忍以夫子之道反害夫子。虽然，今日之事，君事也，我不敢废。’抽矢扣轮，去其金，发乘矢而后反。”\n
        ●二十五\n
        　　孟子曰：“西子蒙不洁，则人皆掩鼻而过之。虽有恶人，齐戒沐浴，则可以祀上帝。”\n
        ●二十六\n
        　　孟子曰：“天下之言性也，则故而已矣。故者以利为本。所恶于智者，为其凿也。如智者若禹之行水也，则无恶于智矣。禹之行水也，行其所无事也。如智者亦行其所无事，则智亦大矣。天之高也，星辰之远也，苟求其故，千岁之日至，可坐而致也。”\n
        ●二十七\n
        　　公行子有子之丧，右师往吊，入门，有进而与右师言者，有就右师之位而与右师言者。孟子不与右师言，右师不悦曰：“诸君子皆与驩言，孟子独不与驩言，是简驩也。”\n
        　　孟子闻之，曰：“礼，朝廷不历位而相与言，不踰阶而相揖也。我欲行礼，子敖以我为简，不亦异乎？”\n
        ●二十八\n
        　　孟子曰：“君子所以异于人者，以其存心也。君子以仁存心，以礼存心。仁者爱人，有礼者敬人。爱人者人恒爱之，敬人者人恒敬之。\n
        　　有人于此，其待我以横逆，则君子必自反也：我必不仁也，必无礼也，此物奚宜至哉？其自反而仁矣，自反而有礼矣，其横逆由是也，君子必自反也：我必不忠。自反而忠矣，其横逆由是也，君子曰：‘此亦妄人也已矣。如此则与禽兽奚择哉？于禽兽又何难焉？’\n
        　　是故，君子有终身之忧，无一朝之患也。乃若所忧则有之：舜人也，我亦人也。舜为法于天下，可传于后世，我由未免为乡人也，是则可忧也。忧之如何？如舜而已矣。\n
        　　若夫君子所患则亡矣。非仁无为也，非礼无行也。如有一朝之患，则君子不患矣。”\n
        ●二十九\n
        　　禹、稷当平世，三过其门而不入，孔子贤之。颜子当乱世，居于陋巷。一箪食，一瓢饮。人不堪其忧，颜子不改其乐，孔子贤之。\n
        　　孟子曰：“禹、稷、颜回同道。禹思天下有溺者，由己溺之也；稷思天下有饥者，由己饥之也，是以如是其急也。禹、稷、颜子易地则皆然。今有同室之人斗者，救之，虽被发缨冠而救之，可也。乡邻有斗者，被发缨冠而往救之，则惑也，虽闭户可也。”\n
        ●三十\n
        　　公都子曰：“匡章，通国皆称不孝焉。夫子与之游，又从而礼貌之，敢问何也？”\n
        　　孟子曰：“世俗所谓不孝者五：惰其四支，不顾父母之养，一不孝也；博弈好饮酒，不顾父母之养，二不孝也；好货财，私妻子，不顾父母之养，三不孝也；从耳目之欲，以为父母戮，四不孝也；好勇斗很，以危父母，五不孝也。章子有一于是乎？\n
        　　夫章子，子父责善而不相遇也。责善，朋友之道也；父子责善，贼恩之大者。\n
        　　夫章子，岂不欲有夫妻子母之属哉？为得罪于父，不得近。出妻，屏子，终身不养焉。其设心以为不若是，是则罪之大者，是则章子已矣。”\n
        ●三十一\n
        　　曾子居武城，有越寇。或曰：“寇至，盍去诸？”\n
        　　曰：“无寓人于我室，毁伤其薪木。”寇退，则曰：“修我墙屋，我将反。”寇退，曾子反。\n
        　　左右曰：“待先生，如此其忠且敬也。寇至则先去以为民望，寇退则反，殆于不可。”\n
        　　沈犹行曰：“是非汝所知也。昔沈犹有负刍之祸，从先生者七十人，未有与焉。”\n
        　　子思居于卫，有齐寇。或曰：“寇至，盍去诸？”子思曰：“如急去，君谁与守？”\n
        　　孟子曰：“曾子、子思同道。曾子，师也，父兄也；子思，臣也，微也。曾子、子思易地则皆然。”\n
        ●三十二\n
        　　储子曰：“王使人瞷夫子，果有以异于人乎？”孟子曰：“何以异于人哉？尧舜与人同耳。”\n
        ●三十三\n
        　　齐人有一妻一妾而处室者，其良人出，则必餍酒肉而后反。其妻问所与饮食者，则尽富贵也。其妻告其妾曰：“良人出，则必餍酒肉而后反；问其与饮食者，尽富贵也，而未尝有显者来，吾将瞷良人之所之也。”蚤起，施从良人之所之，遍国中无与立谈者。卒之东郭墦闲，之祭者，乞其余；不足，又顾而之他，此其为餍足之道也。其妻归，告其妾曰：“良人者，所仰望而终身也。今若此。”与其妾讪其良人，而相泣于中庭。而良人未之知也，施施从外来，骄其妻妾。\n
        　　由君子观之，则人之所以求富贵利达者，其妻妾不羞也，而不相泣者，几希矣。\n
        卷九　万章章句上\n
        ●一\n
        　　万章问曰：“舜往于田，号泣于旻天，何为其号泣也？”孟子曰：“怨慕也。”\n
        　　万章曰：“父母爱之，喜而不忘；父母恶之，劳而不怨。然则舜怨乎？”\n
        　　曰：“长息问于公明高曰：‘舜往于田，则吾既得闻命矣；号泣于旻天，于父母，则吾不知也。’公明高曰：‘是非尔所知也。’夫公明高以孝子之心，为不若是恝，我竭力耕田，共为子职而已矣，父母之不我爱，于我何哉？帝使其子九男二女，百官牛羊仓廪备，以事舜于畎亩之中。天下之士多就之者，帝将胥天下而迁之焉。为不顺于父母，如穷人无所归。天下之士悦之，人之所欲也，而不足以解忧；好色，人之所欲，妻帝之二女，而不足以解忧；富，人之所欲，富有天下，而不足以解忧；贵，人之所欲，贵为天子，而不足以解忧。人悦之、好色、富贵，无足以解忧者，惟顺于父母，可以解忧。人少，则慕父母；知好色，则慕少艾；有妻子，则慕妻子；仕则慕君，不得于君则热中。大孝终身慕父母。五十而慕者，予于大舜见之矣。”\n
        ●二\n
        　　万章问曰：“诗云：‘娶妻如之何？必告父母。’信斯言也，宜莫如舜。舜之不告而娶，何也？”\n
        　　孟子曰：“告则不得娶。男女居室，人之大伦也。如告，则废人之大伦，以怼父母，是以不告也。”\n
        　　万章曰：“舜之不告而娶，则吾既得闻命矣；帝之妻舜而不告，何也？”\n
        　　曰：“帝亦知告焉则不得妻也。”\n
        　　万章曰：“父母使舜完廪，捐阶，瞽瞍焚廪。使浚井，出，从而揜之。象曰：‘谟盖都君咸我绩。牛羊父母，仓廪父母，干戈朕，琴朕，弤朕，二嫂使治朕栖。’象往入舜宫，舜在床琴。象曰：‘郁陶思君尔。’忸怩。舜曰：‘惟兹臣庶，汝其于予治。’不识舜不知象之将杀己与？”\n
        　　曰：“奚而不知也？象忧亦忧，象喜亦喜。”\n
        　　曰：“然则舜伪喜者与？”\n
        　　曰：“否。昔者有馈生鱼于郑子产，子产使校人畜之池。校人烹之，反命曰：‘始舍之圉圉焉，少则洋洋焉，攸然而逝。’子产曰‘得其所哉！得其所哉！’校人出，曰：‘孰谓子产智？予既烹而食之，曰：得其所哉？得其所哉。’故君子可欺以其方，难罔以非其道。彼以爱兄之道来，故诚信而喜之，奚伪焉？”\n
        ●三\n
        　　万章问曰：“象日以杀舜为事，立为天子，则放之，何也？”孟子曰：“封之也，或曰放焉。”\n
        　　万章曰：“舜流共工于幽州，放驩兜于崇山，杀三苗于三危，殛鲧于羽山，四罪而天下咸服，诛不仁也。象至不仁，封之有庳。有庳之人奚罪焉？仁人固如是乎？在他人则诛之，在弟则封之。”\n
        　　曰：“仁人之于弟也，不藏怒焉，不宿怨焉，亲爱之而已矣。亲之欲其贵也，爱之欲其富也。封之有庳，富贵之也。身为天子，弟为匹夫，可谓亲爱之乎？”\n
        　　“敢问或曰放者，何谓也？”\n
        　　曰：“象不得有为于其国，天子使吏治其国，而纳其贡税焉，故谓之放，岂得暴彼民哉？虽然，欲常常而见之，故源源而来。‘不及贡，以政接于有庳’，此之谓也。”\n
        ●四\n
        　　咸丘蒙问曰：“语云：‘盛德之士，君不得而臣，父不得而子。’舜南面而立，尧帅诸侯北面而朝之，瞽瞍亦北面而朝之。舜见瞽瞍，其容有蹙。孔子曰：‘于斯时也，天下殆哉，岌岌乎！’不识此语诚然乎哉？”\n
        　　孟子曰：“否。此非君子之言，齐东野人之语也。尧老而舜摄也。尧典曰：‘二十有八载，放勋乃徂落，百姓如丧考妣，三年，四海遏密八音。’孔子曰：‘天无二日，民无二王。’舜既为天子矣，又帅天下诸侯以为尧三年丧，是二天子矣。”\n
        　　咸丘蒙曰：“舜之不臣尧，则吾既得闻命矣。诗云：‘普天之下，莫非王土；率土之滨，莫非王臣。’而舜既为天子矣，敢问瞽瞍之非臣，如何？”曰：“是诗也，非是之谓也；劳于王事，而不得养父母也。曰：‘此莫非王事，我独贤劳也。’故说诗者，不以文害辞，不以辞害志。以意逆志，是为得之。如以辞而已矣，云汉之诗曰：‘周余黎民，靡有孑遗。’信斯言也，是周无遗民也。孝子之至，莫大乎尊亲；尊亲之至，莫大乎以天下养。为天子父，尊之至也；以天下养，养之至也。诗曰：‘永言孝思，孝思维则。’此之谓也。书曰：‘只载见瞽瞍，夔夔齐栗，瞽瞍亦允若。’是为父不得而子也。”\n
        ●五\n
        　　万章曰：“尧以天下与舜，有诸？”孟子曰：“否。天子不能以天下与人。”\n
        　　“然则舜有天下也，孰与之？”曰：“天与之。”\n
        　　“天与之者，谆谆然命之乎？”曰：“否。天不言，以行与事示之而已矣。”\n
        　　曰：“以行与事示之者如之何？”曰：“天子能荐人于天，不能使天与之天下；诸侯能荐人于天子，不能使天子与之诸侯；大夫能荐人于诸侯，不能使诸侯与之大夫。昔者尧荐舜于天而天受之，暴之于民而民受之，故曰：天不言，以行与事示之而已矣。”\n
        　　曰：“敢问荐之于天而天受之，暴之于民而民受之，如何？”\n
        　　曰：“使之主祭而百神享之，是天受之；使之主事而事治，百姓安之，是民受之也。天与之，人与之，故曰：天子不能以天下与人。舜相尧二十有八载，非人之所能为也，天也。尧崩，三年之丧毕，舜避尧之子于南河之南。天下诸侯朝觐者，不之尧之子而之舜；讼狱者，不之尧之子而之舜；讴歌者，不讴歌尧之子而讴歌舜，故曰天也。夫然后之中国，践天子位焉。而居尧之宫，逼尧之子，是篡也，非天与也。太誓曰：‘天视自我民视，天听自我民听’，此之谓也。”\n
        ●六\n
        　　万章问曰：“人有言：‘至于禹而德衰，不传于贤而传于子。’有诸？”\n
        　　孟子曰：“否，不然也。天与贤，则与贤；天与子，则与子。昔者舜荐禹于天，十有七年，舜崩。三年之丧毕，禹避舜之子于阳城。天下之民从之，若尧崩之后，不从尧之子而从舜也。禹荐益于天，七年，禹崩。三年之丧毕，益避禹之子于箕山之阴。朝觐讼狱者不之益而之启，曰：‘吾君之子也。’讴歌者不讴歌益而讴歌启，曰：‘吾君之子也。’丹朱之不肖，舜之子亦不肖。舜之相尧，禹之相舜也，历年多，施泽于民久。启贤，能敬承继禹之道。益之相禹也，历年少，施泽于民未久。舜、禹、益相去久远，其子之贤不肖，皆天也，非人之所能为也。莫之为而为者，天也；莫之致而至者，命也。匹夫而有天下者，德必若舜禹，而又有天子荐之者，故仲尼不有天下。继世以有天下，天之所废，必若桀纣者也，故益、伊尹、周公不有天下。伊尹相汤以王于天下。汤崩，太丁未立，外丙二年，仲壬四年。太甲颠覆汤之典刑，伊尹放之于桐。三年，太甲悔过，自怨自艾，于桐处仁迁义；三年，以听伊尹之训己也，复归于亳。周公之不有天下，犹益之于夏，伊尹之于殷也。孔子曰：‘唐虞禅，夏后、殷、周继，其义一也。’”\n
        ●七\n
        　　万章问曰：“人有言‘伊尹以割烹要汤’有诸？”\n
        　　孟子曰：“否，不然。伊尹耕于有莘之野，而乐尧舜之道焉。非其义也，非其道也，禄之以天下，弗顾也；系马千驷，弗视也。非其义也，非其道也，一介不以与人，一介不以取诸人，汤使人以币聘之，嚣嚣然曰：‘我何以汤之聘币为哉？我岂若处畎亩之中，由是以乐尧舜之道哉？’汤三使往聘之，既而幡然改曰：‘与我处畎亩之中，由是以乐尧舜之道，吾岂若使是君为尧舜之君哉？吾岂若使是民为尧舜之民哉？吾岂若于吾身亲见之哉？天之生此民也，使先知觉后知，使先觉觉后觉也。予，天民之先觉者也；予将以斯道觉斯民也。非予觉之，而谁也？’思天下之民匹夫匹妇有不被尧舜之泽者，若己推而内之沟中。其自任以天下之重如此，故就汤而说之以伐夏救民。吾未闻枉己而正人者也，况辱己以正天下者乎？圣人之行不同也，或远或近，或去或不去，归洁其身而已矣。吾闻其以尧舜之道要汤，末闻以割烹也。林氏曰：“以尧舜之道要汤者，非实以是要之也，道在此而汤之聘自来耳。犹子贡言夫子之求之，异乎人之求之也”愚谓此语亦犹前章所论父不得而子之意。伊训曰：‘天诛造攻自牧宫，朕载自亳。’”\n
        ●八\n
        　　万章问曰：“或谓孔子于卫主痈疽，于齐主侍人瘠环，有诸乎？”\n
        　　孟子曰：“否，不然也。好事者为之也。于卫主颜雠由。弥子之妻与子路之妻，兄弟也。弥子谓子路曰：‘孔子主我，卫卿可得也。’子路以告。孔子曰：‘有命。’孔子进以礼，退以义，得之不得曰‘有命’。而主痈疽与侍人瘠环，是无义无命也。孔子悦于鲁卫，遭宋桓司马将要而杀之，微服而过宋。是时孔子当阨，主司城贞子，为陈侯周臣。吾闻观近臣，以其所为主；观远臣，以其所主。若孔子主痈疽与侍人瘠环，何以为孔子？”\n
        ●九\n
        　　万章问曰：“或曰：‘百里奚自鬻于秦养牲者，五羊之皮，食牛，以要秦穆公。’信乎？”\n
        　　孟子曰：“否，不然。好事者为之也。百里奚，虞人也。晋人以垂棘之璧与屈产之乘，假道于虞以伐虢。宫之奇谏，百里奚不谏。知虞公之不可谏而去，之秦，年已七十矣，，曾不知以食牛干秦穆公之为污也，可谓智乎？不可谏而不谏，可谓不智乎？知虞公之将亡而先去之，不可谓不智也。时举于秦，知穆公之可与有行也而相之，可谓不智乎？相秦而显其君于天下，可传于后世，不贤而能之乎？自鬻以成其君，乡党自好者不为，而谓贤者为之乎？”\n
        卷十　万章章句下\n
        ●一\n
        　　孟子曰：“伯夷，目不视恶色，耳不听恶声。非其君不事，非其民不使。治则进，乱则退。横政之所出，横民之所止，不忍居也。思与乡人处，如以朝衣朝冠坐于涂炭也。当纣之时，居北海之滨，以待天下之清也。故闻伯夷之风者，顽夫廉，懦夫有立志。\n
        　　伊尹曰：‘何事非君？何使非民？’治亦进，乱亦进。曰：‘天之生斯民也，使先知觉后知，使先觉觉后觉。予，天民之先觉者也；予将以此道觉此民也。’思天下之民匹夫匹妇有不与被尧舜之泽者，若己推而内之沟中，其自任以天下之重也。\n
        　　柳下惠，不羞污君，不辞小官。进不隐贤，必以其道。遗佚而不怨，阨穷而不悯。与乡人处，由由然不忍去也。‘尔为尔，我为我，虽袒裼裸裎于我侧，尔焉能浼我哉？’故闻柳下惠之风者，鄙夫宽，薄夫敦。\n
        　　孔子之去齐，接淅而行；去鲁，曰：‘迟迟吾行也。’去父母国之道也。可以速而速，可以久而久，可以处而处，可以仕而仕，孔子也。”\n
        　　孟子曰：“伯夷，圣之清者也；伊尹，圣之任者也；柳下惠，圣之和者也；孔子，圣之时者也。孔子之谓集大成。集大成也者，金声而玉振之也。金声也者，始条理也；玉振之也者，终条理也。始条理者，智之事也；终条理者，圣之事也。智，譬则巧也；圣，譬则力也。由射于百步之外也，其至，尔力也；其中，非尔力也。”\n
        ●二\n
        　　北宫锜问曰：“周室班爵禄也，如之何？”\n
        　　孟子曰：“其详不可得闻也。诸侯恶其害己也，而皆去其籍。然而轲也，尝闻其略也。天子一位，公一位，侯一位，伯一位，子、男同一位，凡五等也。君一位，卿一位，大夫一位，上士一位，中士一位，下士一位，凡六等。天子之制，地方千里，公侯皆方百里，伯七十里，子、男五十里，凡四等。不能五十里，不达于天子，附于诸侯，曰附庸。天子之卿受地视侯，大夫受地视伯，元士受地视子、男。大国地方百里，君十卿禄，卿禄四大夫，大夫倍上士，上士倍中士，中士倍下士，下士与庶人在官者同禄，禄足以代其耕也。次国地方七十里，君十卿禄，卿禄三大夫，大夫倍上士，上士倍中士，中士倍下士，下士与庶人在官者同禄，禄足以代其耕也。小国地方五十里，君十卿禄，卿禄二大夫，大夫倍上士，上士倍中士，中士倍下士，下士与庶人在官者同禄，禄足以代其耕也。耕者之所获，一夫百亩。百亩之粪，上农夫食九人，上次食八人，中食七人，中次食六人，下食五人。庶人在官者，其禄以是为差。”\n
        ●三\n
        　　万章问曰：“敢问友。”\n
        　　孟子曰：“不挟长，不挟贵，不挟兄弟而友。友也者，友其德也，不可以有挟也。孟献子，百乘之家也，有友五人焉：乐正裘、牧仲，其三人，则予忘之矣。献子之与此五人者友也，无献子之家者也。此五人者，亦有献子之家，则不与之友矣。非惟百乘之家为然也。虽小国之君亦有之。费惠公曰：‘吾于子思，则师之矣；吾于颜般，则友之矣；王顺、长息则事我者也。’非惟小国之君为然也，虽大国之君亦有之。晋平公之于亥唐也，入云则入，坐云则坐，食云则食。虽疏食菜羹，未尝不饱，盖不敢不饱也。然终于此而已矣。弗与共天位也，弗与治天职也，弗与食天禄也，士之尊贤者也，非王公之尊贤也。舜尚见帝，帝馆甥于贰室，亦飨舜，迭为宾主，是天子而友匹夫也。用下敬上，谓之贵贵；用上敬下，谓之尊贤。贵贵、尊贤，其义一也。”\n
        ●四\n
        　　万章问曰：“敢问交际何心也？”孟子曰：“恭也。”\n
        　　曰：“却之却之为不恭，何哉？”曰：“尊者赐之，曰‘其所取之者，义乎，不义乎”，而后受之，以是为不恭，故弗却也。”\n
        　　曰：“请无以辞却之，以心却之，曰‘其取诸民之不义也’，而以他辞无受，不可乎？”曰：“其交也以道，其接也以礼，斯孔子受之矣。”\n
        　　万章曰：“今有御人于国门之外者，其交也以道，其馈也以礼，斯可受御与？”曰：“不可。康诰曰：‘杀越人于货，闵不畏死，凡民罔不譈。’是不待教而诛者也。殷受夏，周受殷，所不辞也。于今为烈，如之何其受之？”\n
        　　曰：“今之诸侯取之于民也，犹御也。苟善其礼际矣，斯君子受之，敢问何说也？”曰：“子以为有王者作，将比今之诸侯而诛之乎？其教之不改而后诛之乎？夫谓非其有而取之者盗也，充类至义之尽也。孔子之仕于鲁也，鲁人猎较，孔子亦猎较。猎较犹可，而况受其赐乎？”\n
        　　曰：“然则孔子之仕也，非事道与？”曰：“事道也。”\n
        　　“事道奚猎较也？”曰：“孔子先簿正祭器，不以四方之食供簿正。”曰：“奚不去也？”\n
        　　曰：“为之兆也。兆足以行矣，而不行，而后去，是以未尝有所终三年淹也。孔子有见行可之仕，有际可之仕，有公养之仕也。于季桓子，见行可之仕也；于卫灵公，际可之仕也；于卫孝公，公养之仕也。”\n
        ●五\n
        　　孟子曰：“仕非为贫也，而有时乎为贫；娶妻非为养也，而有时乎为养。为贫者，辞尊居卑，辞富居贫。辞尊居卑，辞富居贫，恶乎宜乎？抱关击柝。孔子尝为委吏矣，曰‘会计当而已矣’。尝为乘田矣，曰‘牛羊茁壮，长而已矣’。位卑而言高，罪也；立乎人之本朝，而道不行，耻也”\n
        ●六\n
        　　万章曰：“士之不托诸侯，何也？”孟子曰：“不敢也。诸侯失国，而后托于诸侯，礼也；士之托于诸侯，非礼也。”\n
        　　万章曰：“君馈之粟，则受之乎？”曰：“受之。”\n
        　　“受之何义也？”曰：“君之于氓也，固周之。”\n
        　　曰：“周之则受，赐之则不受，何也？”曰：“不敢也。”\n
        　　曰：“敢问其不敢何也？”曰：“抱关击柝者，皆有常职以食于上。无常职而赐于上者，以为不恭也。”\n
        　　曰：“君馈之，则受之，不识可常继乎？”曰：“缪公之于子思也，亟问，亟馈鼎肉。子思不悦。于卒也，摽使者出诸大门之外，北面稽首再拜而不受。曰：‘今而后知君之犬马畜急。’盖自是台无馈也。悦贤不能举，又不能养也，可谓悦贤乎？”\n
        　　曰：“敢问国君欲养君子，如何斯可谓养矣？”曰：“以君命将之，再拜稽首而受。其后廪人继粟，庖人继肉，不以君命将之。子思以为鼎肉，使己仆仆尔亟拜也，非养君子之道也。尧之于舜也，使其子九男事之，二女女焉，百官牛羊仓廪备，以养舜于畎亩之中，后举而加诸上位。故曰：“王公之尊贤者也。”\n
        ●七\n
        　　万章曰：“敢问不见诸侯，何义也？”孟子曰：“在国曰市井之臣，在野曰草莽之臣，皆谓庶人。庶人不传质为臣，不敢见于诸侯，礼也。”\n
        　　万章曰：“庶人，召之役，则往役；君欲见之，召之，则不往见之，何也？”曰：“往役，义也；往见，不义也。且君之欲见之也，何为也哉？”\n
        　　曰：“为其多闻也，为其贤也。”曰：“为其多闻也，则天子不召师，而况诸侯乎？为其贤也，则吾未闻欲见贤而召之也。缪公亟见于子思，曰：‘古千乘之国以友士，何如？’子思不悦，曰：‘古之人有言：曰事之云乎，岂曰友之云乎？’子思之不悦也，岂不曰：‘以位，则子，君也；我，臣也。何敢与君友也？以德，则子事我者也。奚可以与我友？’千乘之君求与之友，而不可得也，而况可召与？齐景公田，招虞人以旌，不至，将杀之。志士不忘在沟壑，勇士不忘丧其元。孔子奚取焉？取非其招不往也。”\n
        　　曰：“敢问招虞人何以？”曰：“以皮冠。庶人以旃，士以旗，大夫以旌。以大夫之招招虞人，虞人死不敢往。以士之招招庶人，庶人岂敢往哉。况乎以不贤人之招招贤人乎？欲见贤人而不以其道，犹欲其入而闭之门也。夫义，路也；礼，门也。惟君子能由是路，出入是门也。诗云：‘周道如底，其直如矢；君子所履，小人所视。’”\n
        　　万章曰：“孔子，君命召，不俟驾而行。然则孔子非与？”曰：“孔子当仕有官职，而以其官召之也。”\n
        ●八\n
        　　孟子谓万章曰：“一乡之善士，斯友一乡之善士；一国之善士，斯友一国之善士；天下之善士，斯友天下之善士。以友天下之善士为未足，又尚论古之人。颂其诗，读其书，不知其人，可乎？是以论其世也。是尚友也。”\n
        ●九\n
        　　齐宣王问卿。孟子曰：“王何卿之问也？”\n
        　　王曰：“卿不同乎？”曰：“不同。有贵戚之卿，有异姓之卿。”\n
        　　王曰：“请问贵戚之卿。”曰：“君有大过则谏，反覆之而不听，则易位。”王勃然变乎色。\n
        　　曰：“王勿异也。王问臣，臣不敢不以正对。”王色定，然后请问异姓之卿。\n
        　　曰：“君有过则谏，反覆之而不听，则去。”\n
        卷十一　告子章句上\n
        ●一\n
        　　告子曰：“性，犹杞柳也；义，犹桮桊也。以人性为仁义，犹以杞柳为桮桊。”\n
        　　孟子曰：“子能顺杞柳之性而以为桮桊乎？将戕贼杞柳而后以为桮桊也？如将戕贼杞柳而以为桮桊，则亦将戕贼人以为仁义与？率天下之人而祸仁义者，必子之言夫！”\n
        ●二\n
        　　告子曰：“性犹湍水也，决诸东方则东流，袂诸西方则西流。人性之无分于善不善也，犹水之无分于东西也。”\n
        　　孟子曰：“水信无分于东西。无分于上下乎？人性之善也，犹水之就下也。人无有不善，水无有不下。今夫水，搏而跃之，可使过颡；激而行之，可使在山。是岂水之性哉？其势则然也。人之可使为不善，其性亦犹是也。”\n
        ●三\n
        　　告子曰：“生之谓性。”\n
        　　孟子曰：“生之谓性也，犹白之谓白与？”曰：“然。”\n
        　　“白羽之白也，犹白雪之白；白雪之白，犹白玉之白与？”曰：“然。”“然则犬之性，犹牛之性；牛之性，犹人之性与？”\n
        ●四\n
        　　告子曰：“食色，性也。仁，内也，非外也；义，外也，非内也。”\n
        　　孟子曰：“何以谓仁内义外也？”\n
        　　曰：“彼长而我长之，非有长于我也；犹彼白而我白之，从其白于外也，故谓之外也。”\n
        　　曰：“异于白马之白也，无以异于白人之白也；不识长马之长也，无以异于长人之长与？且谓长者义乎？长之者义乎？”\n
        　　曰：“吾弟则爱之，秦人之弟则不爱也，是以我为悦者也，故谓之内。长楚人之长，亦长吾之长，是以长为悦者也，故谓之外也。”\n
        　　曰：“耆秦人之炙，无以异于耆吾炙。夫物则亦有然者也，然则耆炙亦有外与？”\n
        ●五\n
        　　孟季子问公都子曰：“何以谓义内也？”\n
        　　曰：“行吾敬，故谓之内也。”\n
        　　“乡人长于伯兄一岁，则谁敬？”曰：“敬兄。”\n
        　　“酌则谁先？”曰：“先酌乡人。”\n
        　　“所敬在此，所长在彼，果在外，非由内也。”公都子不能答，以告孟子。\n
        　　孟子曰：“敬叔父乎？敬弟乎？彼将曰‘敬叔父’。曰：‘弟为尸，则谁敬？’彼将曰‘敬弟。’子曰：‘恶在其敬叔父也？’彼将曰：‘在位故也。’子亦曰：‘在位故也。庸敬在兄，斯须之敬在乡人。’”季子闻之曰：“敬叔父则敬，敬弟则敬，果在外，非由内也。”公都子曰：“冬日则饮汤，夏日则饮水，然则饮食亦在外也？”\n
        ●六\n
        　　公都子曰：“告子曰：‘性无善无不善也。’或曰：‘性可以为善，可以为不善；是故文武兴，则民好善；幽厉兴，则民好暴。’或曰：‘有性善，有性不善；是故以尧为君而有象，以瞽瞍为父而有舜；以纣为兄之子且以为君，而有微子启、王子比干。’今曰‘性善’，然则彼皆非与？”\n
        　　孟子曰：“乃若其情，则可以为善矣，乃所谓善也。若夫为不善，非才之罪也。恻隐之心，人皆有之；羞恶之心，人皆有之；恭敬之心，人皆有之；是非之心，人皆有之。恻隐之心，仁也；羞恶之心，义也；恭敬之心，礼也；是非之心，智也。仁义礼智，非由外铄我也，我固有之也，弗思耳矣。故曰：‘求则得之，舍则失之。’或相倍蓰而无算者，不能尽其才者也。诗曰：‘天生蒸民，有物有则。民之秉夷，好是懿德。’孔子曰：‘为此诗者，其知道乎！故有物必有则，民之秉夷也，故好是懿德。’”\n
        ●七\n
        　　孟子曰：“富岁，子弟多赖；凶岁，子弟多暴，非天之降才尔殊也，其所以陷溺其心者然也。\n
        　　今夫麰麦，播种而耰之，其地同，树之时又同，浡然而生，至于日至之时，皆熟矣。虽有不同，则地有肥硗，雨露之养，人事之不齐也。故凡同类者，举相似也，何独至于人而疑之？圣人与我同类者。故龙子曰：‘不知足而为屦，我知其不为蒉也。’屦之相似，天下之足同也。\n
        　　口之于味，有同耆也。易牙先得我口之所耆者也。如使口之于味也，其性与人殊，若犬马之与我不同类也，则天下何耆皆从易牙之于味也？至于味，天下期于易牙，是天下之口相似也惟耳亦然。至于声，天下期于师旷，是天下之耳相似也。惟目亦然。至于子都，天下莫不知其姣也。不知子都之姣者，无目者也。故曰：口之于味也，有同耆焉；耳之于声也，有同听焉；目之于色也，有同美焉。至于心，独无所同然乎？心之所同然者何也？谓理也，义也。圣人先得我心之所同然耳。故理义之悦我心，犹刍豢之悦我口。”\n
        ●八\n
        　　孟子曰：“牛山之木尝美矣，以其郊于大国也，斧斤伐之，可以为美乎？是其日夜之所息，雨露之所润，非无萌櫱之生焉，牛羊又从而牧之，是以若彼濯濯也。人见其濯濯也，以为未尝有材焉，此岂山之性也哉？\n
        　　虽存乎人者，岂无仁义之心哉？其所以放其良心者，亦犹斧斤之于木也，旦旦而伐之，可以为美乎？其日夜之所息，平旦之气，其好恶与人相近也者几希，则其旦昼之所为，有梏亡之矣。梏之反覆，则其夜气不足以存；夜气不足以存，则其违禽兽不远矣。人见其禽兽也，而以为未尝有才焉者，是岂人之情也哉？\n
        　　故苟得其养，无物不长；苟失其养，无物不消。孔子曰：‘操则存，舍则亡；出入无时，莫知其乡。’惟心之谓与？”\n
        ●九\n
        　　孟子曰：“无或乎王之不智也，虽有天下易生之物也，一日暴之，十日寒之。未有能生者也。吾见亦罕矣，吾退而寒之者至矣。吾如有萌焉何哉！今夫弈之为数，小数也；不专心致志，则不得也。弈秋，通国之善弈者也。使弈秋诲二人弈，其一人专心致志，惟弈秋之为听。一人虽听之，一心以为有鸿鹄将至，思援弓缴而射之，虽与之俱学，弗若之矣。为是其智弗若与？曰：非然也。”\n
        ●十\n
        　　孟子曰：“鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也，二者不可得兼，舍生而取义者也。生亦我所欲，所欲有甚于生者，故不为苟得也；死亦我所恶，所恶有甚于死者，故患有所不辟也。如使人之所欲莫甚于生，则凡可以得生者，何不用也？使人之所恶莫甚于死者，则凡可以辟患者，何不为也？由是则生而有不用也，由是则可以辟患而有不为也。是故所欲有甚于生者，所恶有甚于死者，非独贤者有是心也，人皆有之，贤者能勿丧耳。\n
        　　一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。万钟则不辨礼义而受之。万钟于我何加焉？为宫室之美、妻妾之奉、所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之，是亦不可以已乎？此之谓失其本心。”\n
        ●十一\n
        　　孟子曰：“仁，人心也；义，人路也。舍其路而弗由，放其心而不知求，哀哉！人有鸡犬放，则知求之；有放心，而不知求。学问之道无他，求其放心而已矣。”\n
        ●十二\n
        　　孟子曰：“今有无名之指，屈而不信，非疾痛害事也，如有能信之者，则不远秦楚之路，为指之不若人也。指不若人，则知恶之；心不若人，则不知恶，此之谓不知类也。”\n
        ●十三\n
        　　孟子曰：“拱把之桐梓，人苟欲生之，皆知所以养之者。至于身，而不知所以养之者，岂爱身不若桐梓哉？弗思甚也。”\n
        ●十四\n
        　　孟子曰：“人之于身也，兼所爱。兼所爱，则兼所养也。无尺寸之肤不爱焉，则无尺寸之肤不养也。所以考其善不善者，岂有他哉？于己取之而已矣。体有贵贱，有小大。无以小害大，无以贱害贵。养其小者为小人，养其大者为大人。今有场师，舍其梧槚，养其樲棘，则为贱场师焉。养其一指而失其肩背，而不知也，则为狼疾人也。饮食之人，则人贱之矣，为其养小以失大也。饮食之人无有失也，则口腹岂适为尺寸之肤哉？”\n
        ●十五\n
        　　公都子问曰：“钧是人也，或为大人，或为小人，何也？”\n
        　　孟子曰：“从其大体为大人，从其小体为小人。”\n
        　　曰：“钧是人也，或从其大体，或从其小体，何也？”\n
        　　曰：“耳目之官不思，而蔽于物，物交物，则引之而已矣。心之官则思，思则得之，不思则不得也。此天之所与我者，先立乎其大者，则其小者弗能夺也。此为大人而已矣。”\n
        ●十六\n
        　　孟子曰：“有天爵者，有人爵者。仁义忠信，乐善不倦，此天爵也；公卿大夫，此人爵也。古之人修其天爵，而人爵从之。今之人修其天爵，以要人爵；既得人爵，而弃其天爵，则惑之甚者也，终亦必亡而已矣。”\n
        ●十七\n
        　　孟子曰：“欲贵者，人之同心也。人人有贵于己者，弗思耳。人之所贵者，非良贵也。赵孟之所贵，赵孟能贱之。诗云：‘既醉以酒，既饱以德。’言饱乎仁义也，所以不愿人之膏粱之味也；令闻广誉施于身，所以不愿人之文绣也。”\n
        ●十八\n
        　　孟子曰：“仁之胜不仁也，犹水胜火。今之为仁者，犹以一杯水，救一车薪之火也；不熄，则谓之水不胜火，此又与于不仁之甚者也。亦终必亡而已矣。”\n
        ●十九\n
        　　孟子曰：“五谷者，种之美者也；苟为不熟，不如荑稗。夫仁亦在乎熟之而已矣。”\n
        ●二十\n
        　　孟子曰：“羿之教人射，必志于彀；学者亦必志于彀。大匠诲人，必以规矩；学者亦必以规矩。”\n
        卷十二　告子章句下\n
        ●一\n
        　　任人有问屋庐子曰：“礼与食孰重？”曰：“礼重。”\n
        　　“色与礼孰重？”曰：“礼重。”\n
        　　曰：“以礼食，则饥而死；不以礼食，则得食，必以礼乎？亲迎，则不得妻；不亲迎，则得妻，必亲迎乎！”屋庐子不能对，明日之邹以告孟子。\n
        　　孟子曰：“于答是也何有？不揣其本而齐其末，方寸之木可使高于岑楼。金重于羽者，岂谓一钩金与一舆羽之谓哉？取食之重者，与礼之轻者而比之，奚翅食重？取色之重者，与礼之轻者而比之，奚翅色重？往应之曰：‘紾兄之臂而夺之食，则得食；不紾，则不得食，则将紾之乎？踰东家墙而搂其处子，则得妻；不搂，则不得妻，则将搂之乎？’”\n
        ●二\n
        　　曹交问曰：“人皆可以为尧舜，有诸？”孟子曰：“然。”“交闻文王十尺，汤九尺，今交九尺四寸以长，食粟而已，如何则可？”\n
        　　曰：“奚有于是？亦为之而已矣。有人于此，力不能胜一匹雏，则为无力人矣；今曰举百钧，则为有力人矣。然则举乌获之任，是亦为乌获而已矣。夫人岂以不胜为患哉？弗为耳。徐行后长者谓之弟，疾行先长者谓之不弟。夫徐行者，岂人所不能哉？所不为也。尧舜之道，孝弟而已矣。子服尧之服，诵尧之言，行尧之行，是尧而已矣；子服桀之服，诵桀之言，行桀之行，是桀而已矣。”\n
        　　曰：“交得见于邹君，可以假馆，愿留而受业于门。”\n
        　　曰：“夫道，若大路然，岂难知哉？人病不求耳。子归而求之，有余师。”\n
        ●三\n
        　　公孙丑问曰：“高子曰：‘小弁，小人之诗也。’”\n
        　　孟子曰：“何以言之？”曰：“怨。”\n
        　　曰：“固哉，高叟之为诗也！有人于此，越人关弓而射之，则己谈笑而道之；无他，疏之也。其兄关弓而射之，则己垂涕泣而道之；无他，戚之也。小弁之怨，亲亲也。亲亲，仁也。固矣夫，高叟之为诗也！”曰：“凯风何以不怨？”\n
        　　曰：“凯风，亲之过小者也；小弁，亲之过大者也。亲之过大而不怨，是愈疏也；亲之过小而怨，是不可矶也。愈疏，不孝也；不可矶，亦不孝也。孔子曰：‘舜其至孝矣，五十而慕。’”\n
        ●四\n
        　　宋牼将之楚，孟子遇于石丘。曰：“先生将何之？”\n
        　　曰：“吾闻秦楚构兵，我将见楚王说而罢之。楚王不悦，我将见秦王说而罢之，二王我将有所遇焉。”\n
        　　曰：“轲也请无问其详，愿闻其指。说之将何如？”\n
        　　曰：“我将言其不利也。”\n
        　　曰：“先生之志则大矣，先生之号则不可。先生以利说秦楚之王，秦楚之王悦于利，以罢三军之师，是三军之士乐罢而悦于利也。为人臣者怀利以事其君，为人子者怀利以事其父，为人弟者怀利以事其兄。是君臣、父子、兄弟终去仁义，怀利以相接，然而不亡者，未之有也。先生以仁义说秦楚之王，秦楚之王悦于仁义，而罢三军之师，是三军之士乐罢而悦于仁义也。为人臣者怀仁义以事其君，为人子者怀仁义以事其父，为人弟者怀仁义以事其兄，是君臣、父子、兄弟去利，怀仁义以相接也。然而不王者，未之有也。何必曰利？”\n
        ●五\n
        　　孟子居邹，季任为任处守，以币交，受之而不报。处于平陆，储子为相，以币交，受之而不报。他日由邹之任，见季子；由平陆之齐，不见储子。屋庐子喜曰：“连得闲矣。”\n
        　　问曰：“夫子之任见季子，之齐不见储子，为其为相与？”\n
        　　曰：“非也。书曰：‘享多仪，仪不及物曰不享，惟不役志于享。’为其不成享也。”\n
        　　屋庐子悦。或问之。屋庐子曰：“季子不得之邹，储子得之平陆。”\n
        ●六\n
        　　淳于髡曰：“先名实者，为人也；后名实者，自为也。夫子在三卿之中，名实未加于上下而去之，仁者固如此乎？”\n
        　　孟子曰：“居下位，不以贤事不肖者，伯夷也；五就汤，五就桀者，伊尹也；不恶污君，不辞小官者，柳下惠也。三子者不同道，其趋一也。一者何也？曰：仁也。君子亦仁而已矣，何必同？”\n
        　　曰：“鲁缪公之时，公仪子为政，子柳、子思为臣，鲁之削也滋甚。若是乎贤者之无益于国也！”\n
        　　曰：“虞不用百里奚而亡，秦穆公用之而霸。不用贤则亡，削何可得与？”\n
        　　曰：“昔者王豹处于淇，而河西善讴；绵驹处于高唐，而齐右善歌；华周、杞梁之妻善哭其夫，而变国俗。有诸内必形诸外。为其事而无其功者，髡未尝睹之也。是故无贤者也，有则髡必识之。”\n
        　　曰：“孔子为鲁司寇，不用，从而祭，燔肉不至，不税冕而行。不知者以为为肉也。其知者以为为无礼也。乃孔子则欲以微罪行，不欲为苟去。君子之所为，众人固不识也。”\n
        ●七\n
        　　孟子曰：“五霸者，三王之罪人也；今之诸侯，五霸之罪人也；今之大夫，今之诸侯之罪人也。天子适诸侯曰巡狩，诸侯朝于天子曰述职。春省耕而补不足，秋省敛而助不给。入其疆，土地辟，田野治，养老尊贤，俊杰在位，则有庆，庆以地。入其疆，土地荒芜，遗老失贤，掊克在位，则有让。一不朝，则贬其爵；再不朝，则削其地；三不朝，则六师移之。是故天子讨而不伐，诸侯伐而不讨。五霸者，搂诸侯以伐诸侯者也，故曰：五霸者，三王之罪人也。五霸，桓公为盛。葵丘之会诸侯，束牲、载书而不歃血。初命曰：‘诛不孝，无易树子，无以妾为妻。’再命曰：‘尊贤育才，以彰有德。’三命曰：‘敬老慈幼，无忘宾旅。’四命曰：‘士无世官，官事无摄，取士必得，无专杀大夫。’五命曰：‘无曲防，无遏籴，无有封而不告。’曰：‘凡我同盟之人，既盟之后，言归于好。’今之诸侯，皆犯此五禁，故曰：今之诸侯，五霸之罪人也。长君之恶其罪小，逢君之恶其罪大。今之大夫，皆逢君之恶，故曰：今之大夫，今之诸侯之罪人也。”\n
        ●八\n
        　　鲁欲使慎子为将军。孟子曰：“不教民而用之，谓之殃民。殃民者，不容于尧舜之世。一战胜齐，遂有南阳，然且不可。”\n
        　　慎子勃然不悦曰：“此则滑厘所不识也。”\n
        　　曰：“吾明告子。天子之地方千里；不千里，不足以待诸侯。诸侯之地方百里；不百里，不足以守宗庙之典籍。周公之封于鲁，为方百里也；地非不足，而俭于百里。太公之封于齐也，亦为方百里也；地非不足也，而俭于百里。今鲁方百里者五，子以为有王者作，则鲁在所损乎？在所益乎？徒取诸彼以与此，然且仁者不为，况于杀人以求之乎？君子之事君也，务引其君以当道，志于仁而已。”\n
        ●九\n
        　　孟子曰：“今之事君者曰：‘我能为君辟土地，充府库。’今之所谓良臣，古之所谓民贼也。君不乡道，不志于仁，而求富之，是富桀也。‘我能为君约与国，战必克。’今之所谓良臣，古之所谓民贼也。君不乡道，不志于仁，而求为之强战，是辅桀也。由今之道，无变今之俗，虽与之天下，不能一朝居也。”\n
        ●十\n
        　　白圭曰：“吾欲二十而取一，何如？”\n
        　　孟子曰：“子之道，貉道也。万室之国，一人陶，则可乎？”\n
        　　曰：“不可，器不足用也。”\n
        　　曰：“夫貉，五谷不生，惟黍生之。无城郭、宫室、宗庙、祭祀之礼，无诸侯币帛饔飧，无百官有司，故二十取一而足也。今居中国，去人伦，无君子，如之何其可也？陶以寡，且不可以为国，况无君子乎？欲轻之于尧舜之道者，大貉小貉也；欲重之于尧舜之道者，大桀小桀也。”\n
        ●十一\n
        　　白圭曰：“丹之治水也愈于禹。”孟子曰：“子过矣。禹之治水，水之道也。是故禹以四海为壑，今吾子以邻国为壑。水逆行，谓之洚水。洚水者，洪水也，仁人之所恶也。吾子过矣。”\n
        ●十二\n
        　　孟子曰：“君子不亮，恶乎执？”\n
        ●十三\n
        　　鲁欲使乐正子为政。孟子曰：“吾闻之，喜而不寐。”\n
        　　公孙丑曰：“乐正子强乎？”曰：“否。”\n
        　　“有知虑乎？”曰：“否。”\n
        　　“多闻识乎？”曰：“否。”\n
        　　“然则奚为喜而不寐？”曰：“其为人也好善。”\n
        　　“好善足乎？”曰：“好善优于天下，而况鲁国乎？夫苟好善，则四海之内，皆将轻千里而来告之以善。夫苟不好善，则人将曰：‘訑訑，予既已知之矣。’訑訑之声音颜色，距人于千里之外。士止于千里之外，则谗谄面谀之人至矣。与谗谄面谀之人居，国欲治，可得乎？”\n
        ●十四\n
        　　陈子曰：“古之君子何如则仕？”孟子曰：“所就三，所去三。迎之致敬以有礼，言将行其言也，则就之；礼貌未衰，言弗行也，则去之。其次，虽未行其言也，迎之致敬以有礼，则就之；礼貌衰，则去之。其下，朝不食，夕不食，饥饿不能出门户。君闻之曰：‘吾大者不能行其道，又不能从其言也，使饥饿于我土地，吾耻之。’周之，亦可受也，免死而已矣。”\n
        ●十五\n
        　　孟子曰：“舜发于畎亩之中，傅说举于版筑之闲，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。然后知生于忧患而死于安乐也。”\n
        ●十六\n
        　　孟子曰：“教亦多术矣，予不屑之教诲也者，是亦教诲之而已矣。”\n
        卷十三　尽心章句上\n
        ●一\n
        　　孟子曰：“尽其心者，知其性也。知其性，则知天矣。存其心，养其性，所以事天也。殀寿不贰，修身以俟之，所以立命也。”\n
        ●二\n
        　　孟子曰：“莫非命也，顺受其正。是故知命者，不立乎岩墙之下。尽其道而死者，正命也。桎梏死者，非正命也。”\n
        ●三\n
        　　孟子曰：“求则得之，舍则失之，是求有益于得也，求在我者也。求之有道，得之有命，是求无益于得也，求在外者也。”\n
        ●四\n
        　　孟子曰：“万物皆备于我矣。反身而诚，乐莫大焉。强恕而行，求仁莫近焉。”\n
        ●五\n
        　　孟子曰：“行之而不着焉，习矣而不察焉，终身由之而不知其道者，众也。”\n
        ●六\n
        　　孟子曰：“人不可以无耻。无耻之耻，无耻矣。”\n
        ●七\n
        　　孟子曰：“耻之于人大矣。为机变之巧者，无所用耻焉。不耻不若人，何若人有？”\n
        ●八\n
        　　孟子曰：“古之贤王好善而忘势，古之贤士何独不然？乐其道而忘人之势。故王公不致敬尽礼，则不得亟见之。见且由不得亟，而况得而臣之乎？”\n
        ●九\n
        　　孟子谓宋句践曰：“子好游乎？吾语子游。人知之，亦嚣嚣；人不知，亦嚣嚣。”\n
        　　曰：“何如斯可以嚣嚣矣？”\n
        　　曰：“尊德乐义，则可以嚣嚣矣。故士穷不失义，达不离道。穷不失义，故士得己焉；达不离道，故民不失望焉。古之人，得志，泽加于民；不得志，修身见于世。穷则独善其身，达则兼善天下。”\n
        ●十\n
        　　孟子曰：“待文王而后兴者，凡民也。若夫豪杰之士，虽无文王犹兴。”\n
        ●十一\n
        　　孟子曰：“附之以韩魏之家，如其自视欿然，则过人远矣。”\n
        ●十二\n
        　　孟子曰：“以佚道使民，虽劳不怨；以生道杀民，虽死不怨杀者。”\n
        ●十三\n
        　　孟子曰：“霸者之民，驩虞如也；王者之民，皞皞如也。杀之而不怨，利之而不庸，民日迁善而不知为之者。夫君子所过者化，所存者神，上下与天地同流，岂曰小补之哉？”\n
        ●十四\n
        　　孟子曰：“仁言，不如仁声之入人深也。善政，不如善教之得民也。善政民畏之，善教民爱之；善政得民财，善教得民心。”\n
        ●十五\n
        　　孟子曰：“人之所不学而能者，其良能也；所不虑而知者，其良知也。孩提之童，无不知爱其亲者；及其长也，无不知敬其兄也。亲亲，仁也；敬长，义也。无他，达之天下也。”\n
        ●十六\n
        　　孟子曰：“舜之居深山之中，与木石居，与鹿豕游，其所以异于深山之野人者几希。及其闻一善言，见一善行，若决江河，沛然莫之能御也。”\n
        ●十七\n
        　　孟子曰：“无为其所不为，无欲其所不欲，如此而已矣。”\n
        ●十八\n
        　　孟子曰：“人之有德慧术知者，恒存乎疢疾。独孤臣孽子，其操心也危，其虑患也深，故达。”\n
        ●十九\n
        　　孟子曰：“有事君人者，事是君则为容悦者也。有安社稷臣者，以安社稷为悦者也。有天民者，达可行于天下而后行之者也。有大人者，正己而物正者也。”\n
        ●二十\n
        　　孟子曰：“君子有三乐，而王天下不与存焉。父母俱存，兄弟无故，一乐也。仰不愧于天，俯不怍于人，二乐也。得天下英才而教育之，三乐也。君子有三乐，而王天下不与存焉。”\n
        ●二十一\n
        　　孟子曰：“广土众民，君子欲之，所乐不存焉。中天下而立，定四海之民，君子乐之，所性不存焉。君子所性，虽大行不加焉，虽穷居不损焉，分定故也。君子所性，仁义礼智根于心。其生色也，睟然见于面，盎于背，施于四体，四体不言而喻。”\n
        ●二十二\n
        　　孟子曰：“伯夷辟纣，居北海之滨，闻文王作兴，曰：‘盍归乎来！吾闻西伯善养老者。’太公辟纣，居东海之滨，闻文王作兴，曰：‘盍归乎来！吾闻西伯善养老者。’天下有善养老，则仁人以为己归矣。五亩之宅，树墙下以桑，匹妇蚕之，则老者足以衣帛矣。五母鸡，二母彘，无失其时，老者足以无失肉矣。百亩之田，匹夫耕之，八口之家足以无饥矣。所谓西伯善养老者，制其田里，教之树畜，导其妻子，使养其老。五十非帛不暖，七十非肉不饱。不暖不饱，谓之冻馁。文王之民，无冻馁之老者，此之谓也。”\n
        ●二十三\n
        　　孟子曰：“易其田畴，薄其税敛，民可使富也。食之以时，用之以礼，财不可胜用也。民非水火不生活，昏暮叩人之门户，求水火，无弗与者，至足矣。圣人治天下，使有菽粟如水火。菽粟如水火，而民焉有不仁者乎？”\n
        ●二十四\n
        　　孟子曰：“孔子登东山而小鲁，登太山而小天下。故观于海者难为水，游于圣人之门者难为言。观水有术，必观其澜。日月有明，容光必照焉。流水之为物也，不盈科不行；君子之志于道也，不成章不达。”\n
        ●二十五\n
        　　孟子曰：“鸡鸣而起，孳孳为善者，舜之徒也。鸡鸣而起，孳孳为利者，跖之徒也。欲知舜与跖之分，无他，利与善之间也。”\n
        ●二十六\n
        　　孟子曰：“杨子取为我，拔一毛而利天下，不为也。墨子兼爱，摩顶放踵利天下，为之。子莫执中，执中为近之，执中无权，犹执一也。所恶执一者，为其贼道也，举一而废百也。”\n
        ●二十七\n
        　　孟子曰：“饥者甘食，渴者甘饮，是未得饮食之正也，饥渴害之也。岂惟口腹有饥渴之害？人心亦皆有害。人能无以饥渴之害为心害，则不及人不为忧矣。”\n
        ●二十八\n
        　　孟子曰：“柳下惠不以三公易其介。”\n
        ●二十九\n
        　　孟子曰：“有为者辟若掘井，掘井九轫而不及泉，犹为弃井也。”\n
        ●三十\n
        　　孟子曰：“尧舜，性之也；汤武，身之也；五霸，假之也。久假而不归，恶知其非有也。”\n
        ●三十一\n
        　　公孙丑曰：“伊尹曰：‘予不狎于不顺。’放太甲于桐，民大悦。太甲贤。又反之，民大悦。贤者之为人臣也，其君不贤，则固可放与？”\n
        　　孟子曰：“有伊尹之志，则可；无伊尹之志，则篡也。”\n
        ●三十二\n
        　　公孙丑曰：“诗曰‘不素餐兮’，君子之不耕而食，何也？”\n
        　　孟子曰：“君子居是国也，其君用之，则安富尊荣；其子弟从之，则孝弟忠信。‘不素餐兮’，孰大于是？”\n
        ●三十三\n
        　　王子垫问曰：“士何事？”孟子曰：“尚志。”曰：“何谓尚志？”\n
        　　曰：“仁义而已矣。杀一无罪，非仁也；非其有而取之，非义也。居恶在？仁是也；路恶在？义是也。居仁由义，大人之事备矣。”\n
        ●三十四\n
        　　孟子曰：“仲子，不义与之齐国而弗受，人皆信之，是舍箪食豆羹之义也。人莫大焉亡亲戚、君臣、上下。以其小者信其大者，奚可哉？”\n
        ●三十五\n
        　　桃应问曰：“舜为天子，皋陶为士，瞽瞍杀人，则如之何？”孟子曰：“执之而已矣。”“然则舜不禁与？”\n
        　　曰：“夫舜恶得而禁之？夫有所受之也。”\n
        　　“然则舜如之何？”\n
        　　曰：“舜视弃天下，犹弃敝蹝也。窃负而逃，遵海滨而处，终身欣然，乐而忘天下。”\n
        ●三十六\n
        　　孟子自范之齐，望见齐王之子。喟然叹曰：“居移气，养移体，大哉居乎！夫非尽人之子与？”\n
        　　孟子曰：“王子宫室、车马、衣服多与人同，而王子若彼者，其居使之然也；况居天下之广居者乎？鲁君之宋，呼于垤泽之门。守者曰：‘此非吾君也，何其声之似我君也？’此无他，居相似也。”\n
        ●三十七\n
        　　孟子曰：“食而弗爱，豕交之也；爱而不敬，兽畜之也。恭敬者，币之未将者也。恭敬而无实，君子不可虚拘。”\n
        ●三十八\n
        　　孟子曰：“形色，天性也；惟圣人，然后可以践形。”\n
        ●三十九\n
        　　齐宣王欲短丧。公孙丑曰：“为期之丧，犹愈于已乎？”\n
        　　孟子曰：“是犹或紾其兄之臂，子谓之姑徐徐云尔，亦教之孝弟而已矣。”王子有其母死者，其傅为之请数月之丧。公孙丑曰：“若此者，何如也？”\n
        　　曰：“是欲终之而不可得也。虽加一日愈于已，谓夫莫之禁而弗为者也。\n
        ●四十\n
        　　孟子曰：“君子之所以教者五：有如时雨化之者，有成德者，有达财者，有答问者，有私淑艾者。此五者，君子之所以教也。”\n
        ●四十一\n
        　　公孙丑曰：“道则高矣，美矣，宜若登天然，似不可及也。何不使彼为可几及而日孳孳也？”\n
        　　孟子曰：“大匠不为拙工改废绳墨，羿不为拙射变其彀率。君子引而不发，跃如也。中道而立，能者从之。”\n
        ●四十二\n
        　　孟子曰：“天下有道，以道殉身；天下无道，以身殉道。未闻以道殉乎人者也。”\n
        ●四十三\n
        　　公都子曰：“滕更之在门也，若在所礼。而不答，何也？”
        　　孟子曰：“挟贵而问，挟贤而问，挟长而问，挟有勋劳而问，挟故而问，皆所不答也。滕更有二焉。”\n
        ●四十四\n
        　　孟子曰：“于不可已而已者，无所不已；于所厚者薄，无所不薄也。其进锐者，其退速。”\n
        ●四十五\n
        　　孟子曰：“君子之于物也，爱之而弗仁；于民也，仁之而弗亲。亲亲而仁民，仁民而爱物。”\n
        ●四十六\n
        　　孟子曰：“知者无不知也，当务之为急；仁者无不爱也，急亲贤之为务。尧舜之知而不遍物，急先务也；尧舜之仁不遍爱人，急亲贤也。不能三年之丧，而缌小功之察；放饭流歠，而问无齿决，是之谓不知务。”\n
        卷十四　尽心章句下\n
        ●一\n
        　　孟子曰：“不仁哉，梁惠王也！仁者以其所爱及其所不爱，不仁者以其所不爱及其所爱。”公孙丑曰：“何谓也？”\n
        　　“梁惠王以土地之故，糜烂其民而战之，大败，将复之，恐不能胜，故驱其所爱子弟以殉之，是之谓以其所不爱及其所爱也。”\n
        ●二\n
        　　孟子曰：“春秋无义战。彼善于此，则有之矣。征者上伐下也，敌国不相征也。”\n
        ●三\n
        　　孟子曰：“尽信书，则不如无书。吾于武成，取二三策而已矣。仁人无敌于天下。以至仁伐至不仁，而何其血之流杵也？”\n
        ●四\n
        　　孟子曰：“有人曰：‘我善为陈，我善为战。’大罪也。国君好仁，天下无敌焉。南面而征北狄怨，东面而征西夷怨。曰：‘奚为后我？’武王之伐殷也，革车三百两，虎贲三千人。王曰：‘无畏！宁尔也，非敌百姓也。’若崩厥角稽首。征之为言正也，各欲正己也，焉用战？”\n
        ●五\n
        　　孟子曰：“梓匠轮舆，能与人规矩，不能使人巧。”\n
        ●六\n
        　　孟子曰：“舜之饭糗茹草也，若将终身焉；及其为天子也，被袗衣，鼓琴，二女果，若固有之。”\n
        ●七\n
        　　孟子曰：“吾今而后知杀人亲之重也：杀人之父，人亦杀其父；杀人之兄，人亦杀其兄。然则非自杀之也，一闲耳。”\n
        ●八\n
        　　孟子曰：“古之为关也，将以御暴。今之为关也，将以为暴。”\n
        ●九\n
        　　孟子曰：“身不行道，不行于妻子；使人不以道，不能行于妻子。”\n
        ●十\n
        　　孟子曰：“周于利者，凶年不能杀；周于德者，邪世不能乱。”\n
        ●十一\n
        　　孟子曰：“好名之人，能让千乘之国；苟非其人，箪食豆羹见于色。”\n
        ●十二\n
        　　孟子曰：“不信仁贤，则国空虚。无礼义，则上下乱。无政事，则财用不足。”\n
        ●十三\n
        　　孟子曰：“不仁而得国者，有之矣；不仁而得天下，未之有也。”\n
        ●十四\n
        　　孟子曰：“民为贵，社稷次之，君为轻。是故得乎丘民而为天子，得乎天子为诸侯，得乎诸侯为大夫。诸侯危社稷，则变置。牺牲既成，粢盛既洁，祭祀以时，然而旱干水溢，则变置社稷。”\n
        ●十五\n
        　　孟子曰：“圣人，百世之师也，伯夷、柳下惠是也。故闻伯夷之风者，顽夫廉，懦夫有立志；闻柳下惠之风者，薄夫敦，鄙夫宽。奋乎百世之上。百世之下，闻者莫不兴起也。非圣人而能若是乎，而况于亲炙之者乎？”\n
        ●十六\n
        　　孟子曰：“仁也者，人也。合而言之，道也。”\n
        ●十七\n
        　　孟子曰：“孔子之去鲁，曰：‘迟迟吾行也。’去父母国之道也。去齐，接淅而行，去他国之道也。”\n
        ●十八\n
        　　孟子曰：“君子之厄于陈蔡之闲，无上下之交也。”\n
        ●十九\n
        　　貉稽曰：“稽大不理于口。”\n
        　　孟子曰：“无伤也。士憎兹多口。诗云：‘忧心悄悄，愠于群小。’孔子也。‘肆不殄厥愠，亦不陨厥问。’文王也。”\n
        ●二十\n
        　　孟子曰：“贤者以其昭昭，使人昭昭；今以其昏昏，使人昭昭。”\n
        ●二十一\n
        　　孟子谓高子曰：“山径之蹊闲，介然用之而成路。为闲不用，则茅塞之矣。今茅塞子之心矣。”\n
        ●二十二\n
        　　高子曰：“禹之声，尚文王之声。”孟子曰：“何以言之？”\n
        　　曰：“以追蠡。”曰：“是奚足哉？城门之轨，两马之力与？”\n
        ●二十三\n
        　　齐饥。陈臻曰：“国人皆以夫子将复为发棠，殆不可复。”\n
        　　孟子曰：“是为冯妇也。晋人有冯妇者，善搏虎，卒为善士。则之野，有众逐虎。虎负嵎，莫之敢撄。望见冯妇，趋而迎之。冯妇攘臂下车。众皆悦之，其为士者笑之。”\n
        ●二十四\n
        　　孟子曰：“口之于味也，目之于色也，耳之于声也，鼻之于臭也，四肢之于安佚也，性也，有命焉，君子不谓性也。仁之于父子也，义之于君臣也，礼之于宾主也，智之于贤者也，圣人之于天道也，命也，有性焉，君子不谓命也。”\n
        ●二十五\n
        　　浩生不害问曰：“乐正子，何人也？”孟子曰：“善人也，信人也。”“何谓善？何谓信？”\n
        　　曰：“可欲之谓善，有诸己之谓信。充实之谓美，充实而有光辉之谓大，大而化之之谓圣，圣而不可知之之谓神。乐正子，二之中，四之下也。”\n
        ●二十六\n
        　　孟子曰：“逃墨必归于杨，逃杨必归于儒。归，斯受之而已矣。今之与杨墨辩者，如追放豚，既入其苙，又从而招之。”\n
        ●二十七\n
        　　孟子曰：“有布缕之征，粟米之征，力役之征。君子用其一，缓其二。用其二而民有殍，用其三而父子离。”\n
        ●二十八\n
        　　孟子曰：“诸侯之宝三：土地，人民，政事。宝珠玉者，殃必及身。”\n
        ●二十九\n
        　　盆成括仕于齐。孟子曰：“死矣盆成括！”盆成括见杀。门人问曰：“夫子何以知其将见杀？”\n
        　　曰：“其为人也小有才，未闻君子之大道也，则足以杀其躯而已矣。”\n
        ●三十\n
        　　孟子之滕，馆于上宫。有业屦于牖上，馆人求之弗得。\n
        　　或问之曰：“若是乎从者之廋也？”曰：“子以是为窃屦来与？”\n
        　　曰：“殆非也。”“夫予之设科也，往者不追，来者不距。苟以是心至，斯受之而已矣。”\n
        ●三十一\n
        　　孟子曰：“人皆有所不忍，达之于其所忍，仁也；人皆有所不为，达之于其所为，义也。人能充无欲害人之心，而仁不可胜用也；人能充无穿踰之心，而义不可胜用也。人能充无受尔汝之实，无所往而不为义也。士未可以言而言，是以言餂之也；可以言而不言，是以不言餂之也，是皆穿踰之类也。”\n
        ●三十二\n
        　　孟子曰：“言近而指远者，善言也；守约而施博者，善道也。君子之言也，不下带而道存焉。君子之守，修其身而天下平。人病舍其田而芸人之田，所求于人者重，而所以自任者轻。”\n
        ●三十三\n
        　　孟子曰：“尧舜，性者也；汤武，反之也。动容周旋中礼者，盛德之至也；哭死而哀，非为生者也；经德不回，非以干禄也；言语必信，非以正行也。君子行法，以俟命而已矣。”\n
        ●三十四\n
        　　孟子曰：“说大人，则藐之，勿视其巍巍然。堂高数仞，榱题数尺，我得志弗为也；食前方丈，侍妾数百人，我得志弗为也；般乐饮酒，驱骋田猎，后车千乘，我得志弗为也。在彼者，皆我所不为也；在我者，皆古之制也，吾何畏彼哉？”\n
        ●三十五\n
        　　孟子曰：“养心莫善于寡欲。其为人也寡欲，虽有不存焉者，寡矣；其为人也多欲，虽有存焉者，寡矣。”\n
        ●三十六\n
        　　曾皙嗜羊枣，而曾子不忍食羊枣。\n
        　　公孙丑问曰：“脍炙与羊枣孰美？”孟子曰：“脍炙哉！”\n
        　　公孙丑曰：“然则曾子何为食脍炙而不食羊枣？”曰：“脍炙所同也，羊枣所独也。讳名不讳姓，姓所同也，名所独也。”\n
        ●三十七\n
        　　万章问曰：“孔子在陈曰：‘盍归乎来！吾党之士狂简，进取，不忘其初。’孔子在陈，何思鲁之狂士？”\n
        　　孟子曰：“孔子‘不得中道而与之，必也狂獧乎！狂者进取，獧者有所不为也’。孔子岂不欲中道哉？不可必得，故思其次也。”\n
        　　“敢问何如斯可谓狂矣？”曰：“如琴张、曾皙、牧皮者，孔子之所谓狂矣。”\n
        　　“何以谓之狂也？”曰：“其志嘐嘐然，曰‘古之人，古之人’。夷考其行而不掩焉者也。狂者又不可得，欲得不屑不洁之士而与之，是獧也，是又其次也。\n
        　　孔子曰：‘过我门而不入我室，我不憾焉者，其惟乡原乎！乡原，德之贼也。’”曰：“何如斯可谓之乡原矣？”\n
        　　曰：“‘何以是嘐嘐也？言不顾行，行不顾言，则曰：古之人，古之人。行何为踽踽凉凉？生斯世也，为斯世也，善斯可矣。’阉然媚于世也者，是乡原也。”\n
        　　万章曰：“一乡皆称原人焉，无所往而不为原人，孔子以为德之贼，何哉？”\n
        　　曰：“非之无举也，刺之无刺也；同乎流俗，合乎污世；居之似忠信，行之似廉洁；众皆悦之，自以为是，而不可与入尧舜之道，故曰德之贼也。孔子曰：‘恶似而非者：恶莠，恐其乱苗也；恶佞，恐其乱义也；恶利口，恐其乱信也；恶郑声，恐其乱乐也；恶紫，恐其乱朱也；恶乡原，恐其乱德也。’君子反经而已矣。经正，则庶民兴；庶民兴，斯无邪慝矣。”\n
        ●三十八\n
        　　孟子曰：“由尧舜至于汤，五百有余岁，若禹、皋陶，则见而知之；若汤，则闻而知之。由汤至于文王，五百有余岁，若伊尹、莱朱则见而知之；若文王，则闻而知之。由文王至于孔子，五百有余岁，若太公望、散宜生，则见而知之；若孔子，则闻而知之。由孔子而来至于今，百有余岁，去圣人之世，若此其未远也；近圣人之居，若此其甚也，然而无有乎尔，则亦无有乎尔。”\n
</string>
    <!--四书-->
    <!--五经-->
    <string name="shijing">
        诗经\n
        共30491字\n
        【国风·周南】\n
        【01.关雎】\n
        关关雎鸠，在河之洲。窈窕淑女，君子好逑。\n
        参差荇菜，左右流之。窈窕淑女，寤寐求之。\n
        求之不得，寤寐思服。悠哉悠哉，辗转反侧。\n
        参差荇菜，左右采之。窈窕淑女，琴瑟友之。\n
        参差荇菜，左右芼之。窈窕淑女，钟鼓乐之。\n
        【02.葛覃】\n
        葛之覃兮，施于中谷，维叶萋萋。黄鸟于飞，集于灌木，其鸣喈喈。\n
        葛之覃兮，施于中谷，维叶莫莫。是刈是濩，为絺为绤，服之无斁。\n
        言告师氏，言告言归。薄污我私，薄浣我衣。害浣害否，归宁父母。\n
        【03.卷耳】\n
        采采卷耳，不盈顷筐。嗟我怀人，置彼周行。\n
        陟彼崔嵬，我马虺隤。我姑酌彼金罍，维以不永怀。\n
        陟彼高冈，我马玄黄。我姑酌彼兕觥，维以不永伤。\n
        陟彼砠矣，我马瘏矣，我仆痡矣，云何吁矣。\n
        【04.樛木】\n
        南有樛木，葛藟累之。乐只君子，福履绥之。\n
        南有樛木，葛藟荒之。乐只君子，福履将之。\n
        南有樛木，葛藟萦之。乐只君子，福履成之。\n
        【05.螽斯】\n
        螽斯羽，诜诜兮。宜尔子孙，振振兮。\n
        螽斯羽，薨薨兮。宜尔子孙。绳绳兮。\n
        螽斯羽，揖揖兮。宜尔子孙，蛰蛰兮。\n
        【06.桃夭】\n
        桃之夭夭，灼灼其华。之子于归，宜其室家。\n
        桃之夭夭，有蕡其实。之子于归，宜其家室。\n
        桃之夭夭，其叶蓁蓁。之子于归，宜其家人。\n
        【07.兔罝】\n
        肃肃兔罝，椓之丁丁。赳赳武夫，公侯干城。\n
        肃肃兔罝，施于中逵。赳赳武夫，公侯好仇。\n
        肃肃免罝，施于中林。赳赳武夫，公侯腹心。\n
        【08.芣苡】\n
        采采芣苡，薄言采之。采采芣苡，薄言有之。\n
        采采芣苡，薄言掇之。采采芣苡，薄言捋之。\n
        采采芣苡，薄言袺之。采采芣苡，薄言襭之。\n
        【09.汉广】\n
        南有乔木，不可休息。汉有游女，不可求思。汉之广矣，不可泳思。江之永矣，不可方思。\n
        翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。\n
        翘翘错薪，言刈其蒌。之子于归。言秣其驹。汉之广矣，不可泳思。江之永矣，不可方思。\n
        【10.汝坟】\n
        遵彼汝坟，伐其条枚。未见君子，惄如调饥。\n
        遵彼汝坟，伐其条肄。既见君子，不我遐弃。\n
        鲂鱼赪尾，王室如毁。虽则如毁，父母孔迩。\n
        【11.麟之趾】\n
        麟之趾，振振公子，于嗟麟兮。\n
        麟之定，振振公姓，于嗟麟兮。\n
        麟之角，振振公族，于嗟麟兮。\n
        【国风·召南】\n
        【12.鹊巢】\n
        维鹊有巢，维鸠居之。之子于归，百两御之。\n
        维鹊有巢，维鸠方之。之子于归，百两将之。\n
        维鹊有巢，维鸠盈之。之子于归，百两成之。\n
        【13.采蘩】\n
        于以采蘩？于沼于沚。于以用之？公侯之事。\n
        于以采蘩？于涧之中。于以用之？公侯之宫。\n
        被之僮僮，夙夜在公。被之祁祁，薄言还归。\n
        【14.草虫】\n
        喓喓草虫，趯趯阜螽。未见君子，忧心忡忡。亦既见止，亦既觏止，我心则降。\n
        陟彼南山，言采其蕨。未见君子，忧心惙惙。亦既见止，亦既觏止，我心则说。\n
        陟彼南山，言采其薇。未见君子，我心伤悲。亦既见止，亦既觏止，我心则夷。\n
        【15.采蘋】\n
        于以采蘋？南涧之滨。于以采藻？于彼行潦。\n
        于以盛之？维筐及筥。于以湘之？维锜及釜。\n
        于以奠之？宗室牖下。谁其尸之？有齐季女。\n
        【16.甘棠】\n
        蔽芾甘棠，勿剪勿伐，召伯所茏。\n
        蔽芾甘棠，勿剪勿败，召伯所憩。\n
        蔽芾甘棠，勿剪勿拜，召伯所说。\n
        【17.行露】\n
        厌浥行露，岂不夙夜，谓行多露。\n
        谁谓雀无角？何以穿我屋？谁谓女无家？何以速我狱？虽速我狱，室家不足！\n
        谁谓鼠无牙？何以穿我墉？谁谓女无家？何以速我讼？虽速我讼，亦不女从！\n
        【18.羔羊】\n
        羔羊之皮，素丝五紽。退食自公，委蛇委蛇。\n
        羔羊之革，素丝五緎。委蛇委蛇，自公退食。\n
        羔羊之缝，素丝五总。委蛇委蛇，退食自公。\n
        【19.殷其雷】\n
        殷其雷，在南山之阳。何斯违斯，莫敢或遑？振振君子，归哉归哉！\n
        殷其雷，在南山之侧。何斯违斯，莫敢遑息？振振君子，归哉归哉！\n
        殷其雷，在南山之下。何斯违斯，莫或遑处？振振君子，归哉归哉！\n
        【20.摽有梅】\n
        摽有梅，其实七兮。求我庶士，迨其吉兮。\n
        摽有梅，其实三兮。求我庶士，迨其今兮。\n
        摽有梅，顷筐塈之。求我庶士，迨其谓之。\n
        【21.小星】\n
        嘒彼小星，三五在东。肃肃宵征，夙夜在公。实命不同！\n
        嘒彼小星，维参与昴。肃肃宵征，抱衾与裯。实命不犹！\n
        【22.江有汜】\n
        江有汜，之子归，不我以。不我以，其后也悔。\n
        江有渚，之子归，不我与。不我与，其后也处。\n
        江有沱，之子归，不我过。不我过，其啸也歌。\n
        【23.野有死麕】\n
        野有死麕，白茅包之。有女怀春，吉士诱之。\n
        林有朴，野有死鹿。白茅纯束，有女如玉。\n
        舒而脱脱兮，无感我帨兮，无使尨也吠。\n
        【24.何彼襛矣】\n
        何彼襛矣，唐棣之华？曷不肃雍？王姬之车。\n
        何彼襛矣，华如桃李？平王之孙，齐侯之子。\n
        其钓维何？维丝伊缗。齐侯之子，平王之孙。\n
        【25.驺虞】\n
        彼茁者葭，壹发五豝，于嗟乎驺虞！\n
        彼茁者蓬，壹发五豵，于嗟乎驺虞！\n
        【国风·邶风】\n
        【26.柏舟】\n
        泛彼柏舟，亦泛其流。耿耿不寐，如有隐忧。微我无酒，以敖以游。\n
        我心匪鉴，不可以茹。亦有兄弟，不可以据。薄言往诉，逢彼之怒。\n
        我心匪石，不可转也。我心匪席，不可卷也。威仪棣棣，不可选也。\n
        忧心悄悄，愠于群小。觏闵既多，受侮不少。静言思之，寤辟有摽。\n
        日居月诸，胡迭而微？心之忧矣，如匪浣衣。静言思之，不能奋飞。\n
        【27.绿衣】\n
        绿兮衣兮，绿衣黄裹。心之忧矣，曷维其已！\n
        绿兮衣兮，绿衣黄裳。心之忧矣，曷维其亡！\n
        绿兮丝兮，女所治兮。我思古人，俾无訧兮！\n
        絺兮绤兮，凄其以风。我思古人，实获我心！\n
        【28.燕燕】\n
        燕燕于飞，差池其羽。之子于归，远送于野。瞻望弗及，泣涕如雨。\n
        燕燕于飞，颉之颃之。之子于归，远于将之。瞻望弗及，伫立以泣。\n
        燕燕于飞，下上其音。之子于归，远送于南。瞻望弗及，实劳我心。\n
        仲氏任只，其心塞渊。终温且惠，淑慎其身。先君之思，以勖寡人。\n
        【29.日月】\n
        日居月诸，照临下土。乃如之人兮，逝不古处？胡能有定？宁不我顾。\n
        日居月诸，下土是冒。乃如之人兮，逝不相好。胡能有定？宁不我报。\n
        日居月诸，出自东方。乃如之人兮，德音无良。胡能有定？俾也可忘。\n
        日居月诸，东方自出。父兮母兮，畜我不卒。胡能有定？报我不述。\n
        【30.终风】\n
        终风且暴，顾我则笑，谑浪笑敖，中心是悼。\n
        终风且霾，惠然肯来，莫往莫来，悠悠我思。\n
        终风且曀，不日有曀，寤言不寐，愿言则嚏。\n
        曀曀其阴，虺虺其雷，寤言不寐，愿言则怀。\n
        【31.击鼓】\n
        击鼓其镗，踊跃用兵。土国城漕，我独南行。\n
        从孙子仲，平陈与宋。不我以归，忧心有忡。\n
        爰居爰处？爰丧其马？于以求之？于林之下。\n
        死生契阔，与子成说。执子之手，与子偕老。\n
        于嗟阔兮，不我活兮。于嗟洵兮，不我信兮。\n
        【32.凯风】\n
        凯风自南，吹彼棘心。棘心夭夭，母氏劬劳。\n
        凯风自南，吹彼棘薪。母氏圣善，我无令人。\n
        爰有寒痊在浚之下。有子七人，母氏劳苦。\n
        睍睆黄鸟，载好其音。有子七人，莫慰母心。\n
        【33.雄雉】\n
        雄雉于飞，泄泄其羽。我之怀矣，自诒伊阻。\n
        雄雉于飞，下上其音。展矣君子，实劳我心。\n
        瞻彼日月，悠悠我思。道之云远，曷云能来？\n
        百尔君子，不知德行。不忮不求，何用不臧。\n
        【34.匏有苦叶】\n
        匏有苦叶，济有深涉。深则厉，浅则揭。\n
        有瀰济盈，有鷕雉鸣。济盈不濡轨，雉鸣求其牡。\n
        雍雍鸣雁，旭日始旦。士如归妻，迨冰未泮。\n
        招招舟子，人涉卬否。不涉卬否，卬须我友。\n
        【35.谷风】\n
        习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。\n
        行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。\n
        泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。\n
        就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。\n
        不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。\n
        我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。\n
        【36.式微】\n
        式微，式微，胡不归？微君之故，胡为乎中露！\n
        式微，式微，胡不归？微君之躬，胡为乎泥中！\n
        【37.旄丘】\n
        旄丘之葛兮，何诞之节兮。叔兮伯兮，何多日也？\n
        何其处也？必有与也！何其久也？必有以也！\n
        狐裘蒙戎，匪车不东。叔兮伯兮，靡所与同。\n
        琐兮尾兮，流离之子。叔兮伯兮，褎如充耳。\n
        【38.简兮】\n
        简兮简兮，方将万舞。日之方中，在前上处。\n
        硕人俣俣，公庭万舞。有力如虎，执辔如组。\n
        左手执龠，右手秉翟。赫如渥赭，公言锡爵。\n
        山有榛，隰有苓。云谁之思？西方美人。彼美人兮，西方之人兮。\n
        【39.泉水】\n
        毖彼泉水，亦流于淇。有怀于卫，靡日不思。娈彼诸姬，聊与之谋。\n
        出宿于，饮饯于祢。女子有行，远父母兄弟，问我诸姑，遂及伯姊。\n
        出宿于干，饮饯于言。载脂载辖，还车言迈。遄臻于卫，不瑕有害？\n
        我思肥泉，兹之永叹。思须与漕，我心悠悠。驾言出游，以写我忧。\n
        【40.北门】\n
        出自北门，忧心殷殷。终窭且贫，莫知我艰。已焉哉！天实为之，谓之何哉！\n
        王事适我，政事一埤益我。我入自外，室人交遍谪我。已焉哉！天实为之，谓之何哉！\n
        王事敦我，政事一埤遗我。我入自外，室人交遍摧我。已焉哉！天实为之，谓之何哉！\n
        【41.北风】\n
        北风其凉，雨雪其雱。惠而好我，携手同行。其虚其邪？既亟只且！\n
        北风其喈，雨雪其霏。惠而好我，携手同归。其虚其邪？既亟只且！\n
        莫赤匪狐，莫黑匪乌。惠而好我，携手同车。其虚其邪？既亟只且！\n
        【42.静女】\n
        静女其姝，俟我于城隅。爱而不见，搔首踟蹰。\n
        静女其娈，贻我彤管。彤管有炜，说怿女美。\n
        自牧归荑，洵美且异。匪女之为美，美人之贻。\n
        【43.新台】\n
        新台有氵此，河水瀰瀰。燕婉之求，蘧篨不鲜。\n
        新台有洒，河水浼浼。燕婉之求，蘧篨不殄。\n
        鱼网之设，鸿则离之。燕婉之求，得此戚施。\n
        【44.二子乘舟】\n
        二子乘舟，泛泛其景。愿言思子，中心养养！\n
        二子乘舟，泛泛其逝。愿言思子，不瑕有害？\n
        【国风·鄘风】\n
        【45.柏舟】\n
        泛彼柏舟，在彼中河。髧彼两髦，实维我仪。之死矢靡它。母也天只，不谅人只！\n
        泛彼柏舟，在彼河侧。髧彼两髦，实维我特。之死矢靡慝。母也天只，不谅人只！\n
        【46.墙有茨】\n
        墙有茨，不可扫也。中冓之言，不可道也。所可道也，言之丑也。\n
        墙有茨，不可襄也。中冓之言，不可详也。所可详也，言之长也。\n
        墙有茨，不可束也。中冓之言，不可读也。所可读也，言之辱也。\n
        【47.君子偕老】\n
        君子偕老，副笄六珈。委委佗佗，如山如河，象服是宜。子之不淑，云如之何？\n
        玼兮玼兮，其之翟也。鬒发如云，不屑髢也。玉之瑱也，象之揥也，扬且之晳也。胡然而天也！胡然而帝也。\n
        瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！\n
        【48.桑中】\n
        爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。\n
        爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。\n
        爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。\n
        【49.鹑之奔奔】\n
        鹑之奔奔，鹊之彊彊。人之无良，我以为兄！\n
        鹊之彊彊，鹑之奔奔。人之无良，我以为君！\n
        【50.定之方中】\n
        定之方中，作于楚宫。揆之以日，作于楚室。树之榛栗，椅桐梓漆，爰伐琴桑。\n
        升彼虚矣，以望楚矣。望楚与堂，景山与京。降观于桑，卜云其吉，终然允臧。\n
        灵雨既零，命彼倌人，星言夙驾，说于桑田。匪直也人，秉心塞渊，騋牝三千。\n
        【51.蝃蝀】\n
        蝃蝀在东，莫之敢指。女子有行，远父母兄弟。\n
        朝隮于西，崇朝其雨。女子有行，远兄弟父母。\n
        乃如之人也，怀婚姻也。大无信也，不知命也！\n
        【52.相鼠】\n
        相鼠有皮，人而无仪！人而无仪，不死何为？\n
        相鼠有齿，人而无止！人而无止，不死何俟？\n
        相鼠有体，人而无礼，人而无礼！胡不遄死？\n
        【53.干旄】\n
        孑孑干旄，在浚之郊。素丝纰之，良马四之。彼姝者子，何以畀之？\n
        孑孑干旟，在浚之都。素丝组之，良马五之。彼姝者子，何以予之？\n
        孑孑干旌，在浚之城。素丝祝之，良马六之。彼姝者子，何以告之？\n
        【54.载驰】\n
        载驰载驱，归唁卫侯。驱马悠悠，言至于漕。大夫跋涉，我心则忧。\n
        既不我嘉，不能旋反。视尔不臧，我思不远。\n
        既不我嘉，不能旋济？视尔不臧，我思不閟。\n
        陟彼阿丘，言采其蝱。女子善怀，亦各有行。许人尤之，众稚且狂。\n
        我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。\n
        【国风·卫风】\n
        【55.淇奥】\n
        瞻彼淇奥，绿竹猗猗。有匪君子，如切如磋，如琢如磨，瑟兮僴兮，赫兮咺兮。有匪君子，终不可谖兮。\n
        瞻彼淇奥，绿竹青青。有匪君子，充耳秀莹，会弁如星。瑟兮僴兮。赫兮咺兮，有匪君子，终不可谖兮。\n
        瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。\n
        【56.考槃】\n
        考槃在涧，硕人之宽。独寐寤言，永矢弗谖。\n
        考槃在阿，硕人之薖。独寐寤歌，永矢弗过。\n
        考槃在陆，硕人之轴。独寐寤宿，永矢弗告。\n
        【57.硕人】\n
        硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。\n
        手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。\n
        硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。\n
        河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。\n
        【58.氓】\n
        氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。\n
        乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。\n
        桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。\n
        桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。\n
        三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。\n
        及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！\n
        【59.竹竿】\n
        籊籊竹竿，以钓于淇。岂不尔思？远莫致之。\n
        泉源在左，淇水在右。女子有行，远兄弟父母。\n
        淇水在右，泉源在左。巧笑之瑳，佩玉之傩。\n
        淇水滺滺，桧楫松舟。驾言出游，以写我忧。\n
        【60.芄兰】\n
        芄兰之支，童子佩觿。虽则佩觿，能不我知。容兮遂兮，垂带悸兮。\n
        芄兰之叶，童子佩韘。虽则佩韘，能不我甲。容兮遂兮，垂带悸兮。\n
        【61.河广】\n
        谁谓河广？一苇杭之。谁谓宋远？跂予望之。\n
        谁谓河广？曾不容刀。谁谓宋远？曾不崇朝。\n
        【62.伯兮】\n
        伯兮朅兮，邦之桀兮。伯也执殳，为王前驱。\n
        自伯之东，首如飞蓬。岂无膏沐？谁适为容！\n
        其雨其雨，杲杲出日。愿言思伯，甘心首疾。\n
        焉得谖草？言树之背。愿言思伯。使我心痗。\n
        【63.有狐】\n
        有狐绥绥，在彼淇梁。心之忧矣，之子无裳。\n
        有狐绥绥，在彼淇厉。心之忧矣，之子无带。\n
        有狐绥绥，在彼淇侧。心之忧矣，之子无服。\n
        【64.木瓜】\n
        投我以木瓜，报之以琼琚。匪报也，永以为好也！\n
        投我以木桃，报之以琼瑶。匪报也，永以为好也！\n
        投我以木李，报之以琼玖。匪报也，永以为好也！\n
        【国风·王风】\n
        【65.黍离】\n
        彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？\n
        彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？\n
        彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？\n
        【66.君子于役】\n
        君子于役，不知其期。曷至哉？鸡栖于埘。日之夕矣，羊牛下来。君子于役，如之何勿思！\n
        君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？\n
        【67.君子阳阳】\n
        君子阳阳，左执簧，右招我由房，其乐只且！\n
        君子陶陶，左执翿，右招我由敖，其乐只且！\n
        【68.扬之水】\n
        扬之水，不流束薪。彼其之子，不与我戍申。怀哉怀哉，曷月予还归哉扬之\n
        水，不流束楚。彼其之子，不与我戍甫。怀哉怀哉，曷月予还归哉！\n
        扬之水，不流束蒲。彼其之子，不与我戍许。怀哉怀哉，曷月予还归哉！\n
        【69.中谷有蓷】\n
        中谷有蓷，其干矣。有女仳离，慨其矣。慨其矣，遇人之艰难矣。\n
        中谷有蓷，其修矣。有女仳离，条其歗矣。条其歗矣，遇人之不淑矣。\n
        中谷有蓷，其湿矣。有女仳离，啜其泣矣。啜其泣矣，何嗟及矣。\n
        【70.兔爰】\n
        有兔爰爰，雉离于罗。我生之初，尚无位我生之后，逢此百罹。尚寐无吪。\n
        有兔爰爰，雉离于罦。我生之初，尚无造；我生之后，逢此百忧。尚寐无觉。\n
        有兔爰爰，雉离于罿。我生之初，尚无庸；我生之后，逢此百凶。尚寐无聪。\n
        【71.葛藟】\n
        绵绵葛藟，在河之浒。终远兄弟，谓他人父。谓他人父，亦莫我顾！\n
        绵绵葛爰，在河之藟。终远兄弟，谓他人母。谓他人母，亦莫我有！\n
        绵绵葛藟，在河之漘。终远兄弟，谓他人昆。谓他人昆，亦莫我闻！\n
        【72.采葛】\n
        彼采葛兮，一日不见，如三月兮！\n
        彼采萧兮，一日不见，如三秋兮！\n
        彼采艾兮！一日不见，如三岁兮！\n
        【73.大车】\n
        大车槛槛，毳衣如菼。岂不尔思？畏子不敢。\n
        大车啍啍，毳衣如璊，岂不尔思？畏子不奔。\n
        谷则异室，死则同穴。谓予不信，有如皎日。\n
        【74.丘中有麻】\n
        丘中有麻，彼留子嗟。彼留子嗟，将其来施施。\n
        丘中有麦，彼留子国。彼留子国，将其来食。\n
        丘中有李，彼留之子。彼留之子，贻我佩玖。\n
        【国风·郑风】\n
        【75.缁衣】\n
        缁衣之宜兮，敝予又改为兮。适子之馆兮。还予授子之粲兮。\n
        缁衣之好兮，敝予又改造兮。适子之馆兮，还予授子之粲兮。\n
        缁衣之席兮，敝予又改作兮。适子之馆兮，还予授子之粲兮。\n
        【76.将仲子】\n
        将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。\n
        将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。\n
        将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。\n
        【77.叔于田】\n
        叔于田，巷无居人。岂无居人？不如叔也。洵美且仁。\n
        叔于狩，巷无饮酒。岂无饮酒？不如叔也。洵美且好。\n
        叔适野，巷无服马。岂无服马？不如叔也。洵美且武。\n
        【78.大叔于田】\n
        大叔于田，乘乘马。执辔如组，两骖如舞。叔在薮，火烈具举。袒裼暴虎，\n
        献于公所。将叔勿狃，戒其伤女。\n
        叔于田，乘乘黄。两服上襄，两骖雁行。叔在薮，火烈具扬。叔善射忌，又\n
        良御忌。抑罄控忌，抑纵送忌。\n
        叔于田，乘乘鸨。两服齐首，两骖如手。叔在薮，火烈具阜。叔马慢忌，叔\n
        发罕忌，抑释掤忌，抑鬯弓忌。\n
        【79.清人】\n
        清人在彭，驷介旁旁。二矛重英，河上乎翱翔。\n
        清人在消，驷介麃麃。二矛重乔，河上乎逍遥。\n
        清人在轴，驷介陶陶。左旋右抽，中军作好。\n
        【80.羔裘】\n
        羔裘如濡，洵直且侯。彼其之子，舍命不渝。\n
        羔裘豹饰，孔武有力。彼其之子，邦之司直。\n
        羔裘晏兮，三英粲兮。彼其之子，邦之彦兮。\n
        【81.遵大路】\n
        遵大路兮，掺执子之袪。无我恶兮，不蓵故也！\n
        遵大路兮，掺执子之手兮。无我魗兮，不蓵好也！\n
        【82.女曰鸡鸣】\n
        女曰鸡鸣，士曰昧旦。子兴视夜，明星有烂。将翱将翔，弋凫与雁。\n
        弋言加之，与子宜之。宜言饮酒，与子偕老。琴瑟在御，莫不静好。\n
        知子之来之，杂佩以赠之。知子之顺之，杂佩以问之。知子之好之，杂佩以报之。\n
        【83.有女同车】\n
        有女同车，颜如舜华。将翱将翔，佩玉琼琚。彼美孟姜，洵美且都。\n
        有女同行，颜如舜英。将翱将翔，佩玉将将。彼美孟姜，德音不忘。\n
        【84.山有扶苏】\n
        山有扶苏，隰有荷华。不见子都，乃见狂且。\n
        山有乔松，隰有游龙，不见子充，乃见狡童。\n
        【85.萚兮】\n
        萚兮萚兮，风其吹女。叔兮伯兮，倡予和女。\n
        萚兮萚兮，风其漂女。叔兮伯兮，倡予要女。\n
        【86.狡童】\n
        彼狡童兮，不与我言兮。维子之故，使我不能餐兮。\n
        彼狡童兮，不与我食兮。维子之故，使我不能息兮。\n
        【87.褰裳】\n
        子惠思我，褰裳涉溱。子不我思，岂无他人？狂童之狂也且！\n
        子惠思我，褰裳涉洧。子不我思，岂无他士？狂童之狂也且！\n
        【88.丰】\n
        子之丰兮，俟我乎巷兮，悔予不送兮。\n
        子之昌兮，俟我乎堂兮，悔予不将兮。\n
        衣锦褧衣，裳锦褧裳。叔兮伯兮，驾予与行。\n
        裳锦褧裳，衣锦褧衣。叔兮伯兮，驾予与归。\n
        【89.东门之墠】\n
        东门之墠，茹藘在阪。其室则迩，其人甚远。\n
        东门之栗，有践家室。岂不尔思？子不我即！\n
        【90.风雨】\n
        风雨凄凄，鸡鸣喈喈，既见君子。云胡不夷？\n
        风雨潇潇，鸡鸣胶胶。既见君子，云胡不瘳？\n
        风雨如晦，鸡鸣不已。既见君子，云胡不喜？\n
        【91.子衿】\n
        青青子衿，悠悠我心。纵我不往，子宁不嗣音？\n
        青青子佩，悠悠我思。纵我不往，子宁不来？\n
        挑兮达兮，在城阙兮。一日不见，如三月兮。\n
        【92.扬之水】\n
        扬之水，不流束楚。终鲜兄弟，维予与女。无信人之言，人实诳女。\n
        扬之水，不流束薪。终鲜兄弟，维予二人。无信人之言，人实不信。\n
        【93.出其东门】\n
        出其东门，有女如云。虽则如云。匪我思存。缟衣綦巾，聊乐我员。\n
        出其闉阇，有女如荼。虽则如荼，匪我思且。缟衣茹藘，聊可与娱。\n
        【94.野有蔓草】\n
        野有蔓草，零露漙兮。有美一人，清扬婉兮。邂逅相遇，适我愿兮。\n
        野有蔓草，零露瀼瀼。有美一人，婉如清扬。邂逅相遇，与子偕臧。\n
        【95.溱洧】\n
        溱与洧，方涣涣兮。士与女，方秉蕳兮。女曰观乎？士曰既且。且往观乎？\n
        洧之外，洵訏且乐。维士与女，伊其相谑，赠之以勺药。\n
        溱与洧，浏其清矣。士与女，殷其盈矣。女曰观乎？士曰既且。且往观乎？\n
        洧之外，洵訏且乐。维士与女，伊其将谑，赠之以勺药。\n
        【国风·齐风】\n
        【96.鸡鸣】\n
        鸡既鸣矣，朝既盈矣。匪鸡则鸣，苍蝇之声。\n
        东方明矣，朝既昌矣。匪东方则明，月出之光。\n
        虫飞薨薨，甘与子同梦。会且归矣，无庶予子憎。\n
        【97.还】\n
        子之还兮，遭我乎狃之间兮。并驱从两肩兮，揖我谓我儇兮。\n
        子之茂兮，遭我乎狃之道兮。并驱从两牡兮，揖我谓我好兮。\n
        子之昌兮，遭我乎狃之阳兮。并驱从两狼兮，揖我谓我臧兮。\n
        【98.著】\n
        俟我于著乎而，充耳以素乎而，尚之以琼华乎而。\n
        俟我于庭乎而，充耳以青乎而，尚之以琼莹乎而。\n
        俟我于堂乎而，充耳以黄乎而，尚之以琼英乎而。\n
        【99.东方之日】\n
        东方之日兮，彼姝者子，在我室兮。在我室兮，履我即兮。\n
        东方之月兮，彼姝者子，在我闼兮。在我闼兮，履我发兮。\n
        【100.东方未明】\n
        东方未明，颠倒衣裳。颠之倒之，自公召之。\n
        东方未晞，颠倒裳衣。倒之颠之，自公令之。\n
        折柳樊圃，狂夫瞿瞿。不能辰夜，不夙则莫。\n
        【101.南山】\n
        南山崔崔，雄狐绥绥。鲁道有荡，齐子由归。既曰归止，曷又怀止？\n
        葛屦五两，冠緌双止。鲁道有荡，齐子庸止。既曰庸止，曷又从止？\n
        蓺麻如之何？衡从其亩。取妻如之何？必告父母。既曰告止，曷又鞠止？\n
        析薪如之何？匪斧不克。取妻如之何？匪媒不得。既曰得止，曷又极止？\n
        【102.甫田】\n
        无田甫田，维莠骄骄。无思远人，劳心忉忉。\n
        无田甫田，维莠桀桀。无思远人，劳心怛怛。\n
        婉兮娈兮。总角丱兮。未几见兮，突而弁兮！\n
        【103.卢令】\n
        卢令令，其人美且仁。\n
        卢重环，其人美且鬈。\n
        卢重鋂，其人美且偲。\n
        【104.敝笱】\n
        敝笱在梁，其鱼鲂鳏。齐子归止，其从如云。\n
        敝笱在梁，其鱼鲂鱮。齐子归止，其从如雨。\n
        敝笱在梁，其鱼唯唯。齐子归止，其从如水。\n
        【105.载驱】\n
        载驱薄薄，蕈茀朱郭。鲁道有荡，齐子发夕。\n
        四骊济济，垂辔沵沵。鲁道有荡，齐子岂弟。\n
        汶水汤汤，行人彭彭。鲁道有荡，齐子翱翔。\n
        汶水滔滔，行人儦儦。鲁道有荡，齐了游敖。\n
        【106.猗嗟】\n
        猗嗟昌兮，颀而长兮。抑若扬兮，美目扬兮。巧趋跄兮，射则臧兮。\n
        猗嗟名兮，美目清兮。仪既成兮，终日射侯，不出正兮，展我甥兮。\n
        猗嗟娈兮，清扬婉兮。舞则选兮，射则贯兮，四矢反兮，以御乱兮。\n
        【国风·魏风】\n
        【107.葛屦】\n
        纠纠葛屦，可以履霜？掺掺女手，可以缝裳？要之襋之，好人服之。\n
        好人提提，宛然左辟，佩其象揥。维是褊心，是以为刺。\n
        【108.汾沮洳】\n
        彼汾沮洳，言采其莫。彼其之子，美无度。美无度，殊异乎公路。\n
        彼汾一方，言采其桑。彼其之子，美如英。美如英，殊异乎公行。\n
        彼汾一曲，言采其藚。彼其之子，美如玉。美如玉，殊异乎公族。\n
        【109.园有桃】\n
        园有桃，其实之肴。心之忧矣，我歌且谣。不知我者，谓我士也骄。\n
        彼人是哉，子曰何其？心之忧矣，其谁知之？其谁知之，盖亦勿思！\n
        园有棘，其实之食。心之忧矣，聊以行国。不知我者，谓我士也罔极。\n
        彼人是哉，子曰何其？心之忧矣，其谁知之？其谁知之，盖亦勿思！\n
        【110.陟岵】\n
        陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！\n
        陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！\n
        陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！\n
        【111.十亩之间】\n
        十亩之间兮，桑者闲闲兮，行与子还兮。\n
        十亩之外兮，桑者泄泄兮，行与子逝兮。\n
        【112.伐檀】\n
        坎坎伐檀兮，置之河之干兮。河水清且涟猗。不稼不穑，胡取禾三百廛兮？\n
        不狩不猎，胡瞻尔庭有县貆兮？彼君子兮，不素餐兮！\n
        坎坎伐辐兮，置之河之侧兮。河水清且直猗。不稼不穑，胡取禾三百亿兮？\n
        不狩不猎，胡瞻尔庭有县特兮？彼君子兮，不素食兮！\n
        坎坎伐轮兮，置之河之漘兮。河水清且沦猗。不稼不穑，胡取禾三百囷兮？\n
        不狩不猎，胡瞻尔庭有县鹑兮？彼君子兮，不素飧兮！\n
        【113.硕鼠】\n
        硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。\n
        硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。\n
        硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？\n
        【国风·唐风】\n
        【114.蟋蟀】\n
        蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。\n
        蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。\n
        蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。\n
        【115.山有枢】\n
        山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。\n
        山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。\n
        山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。\n
        【116.扬之水】\n
        扬之水，白石凿凿。素衣朱襮，从子于沃。既见君子，云何不乐？\n
        扬之水，白石皓皓。素衣朱绣，从子于鹄。既见君子，云何其忧？\n
        扬之水，白石粼粼。我闻有命，不敢以告人。\n
        【117.椒聊】\n
        椒聊之实，蕃衍盈升。彼其之子，硕大无朋。椒聊且，远条且。\n
        椒聊之实，蕃衍盈匊。彼其之子，硕大且笃。椒聊且，远条且。\n
        【118.绸缪】\n
        绸缪束薪，三星在天。今夕何夕，见此良人？子兮子兮，如此良人何？\n
        绸缪束刍，三星在隅。今夕何夕，见此邂逅？子兮子兮，如此邂逅何？\n
        绸缪束楚，三星在户。今夕何夕，见此粲者？子兮子兮，如此粲者何？\n
        【119.杕杜】\n
        有杕之杜，其叶湑湑。独行踽踽。岂无他人？不如我同父。嗟行之人，\n
        胡不比焉？人无兄弟，胡不佽焉？\n
        有杕之杜，其叶箐箐。独行。岂无他人？不如我同姓。嗟行之人，胡\n
        不比焉？人无兄弟，胡不佽焉？\n
        【120.羔裘】\n
        羔裘豹祛，自我人居居。岂无他人？维子之故。\n
        羔裘豹褎，自我人究究。岂无他人？维子之好。\n
        【121.鸨羽】\n
        肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？\n
        肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？\n
        肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？\n
        【122.无衣】\n
        岂曰无衣七兮？不如子之衣，安且吉兮！\n
        岂曰无衣六兮？不如子之衣，安且燠兮！\n
        【123.有杕之杜】\n
        有杕之杜，生于道左。彼君子兮，噬肯适我？中心好之，曷饮食之？\n
        有杕之杜，生于道周。彼君子兮，噬肯来游？中心好之，曷饮食之？\n
        【124.葛生】\n
        葛生蒙楚，蔹蔓于野。予美亡此，谁与？独处？\n
        葛生蒙棘，蔹蔓于域。予美亡此，谁与？独息？\n
        角枕粲兮，锦衾烂兮。予美亡此，谁与？独旦？\n
        夏之日，冬之夜。百岁之后，归于其居。\n
        冬之夜，夏之日。百岁之后，归于其室。\n
        【125.采苓】\n
        采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？\n
        采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？\n
        采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？\n
        【国风·秦风】\n
        【126.车邻】\n
        有车邻邻，有马白颠。未见君子，寺人之令。\n
        阪有漆，隰有栗。既见君子，并坐鼓瑟。今者不乐，逝者其耋。\n
        阪有桑，隰有杨。既见君子，并坐鼓簧。今者不乐，逝者其亡。\n
        【127.驷驖】\n
        驷驖孔阜，六辔在手。公之媚子，从公于狩。\n
        奉时辰牡，辰牡孔硕。公曰左之，舍拔则获。\n
        游于北园，四马既闲。輶车鸾镳，载猃歇骄。\n
        【128.小戎】\n
        小戎俴收，五楘梁辀。游环胁驱，阴靷鋈续。文茵畅毂，驾我骐馵。\n
        言念君子，温其如玉。在其板屋，乱我心曲。\n
        四牡孔阜，六辔在手。骐骝是中，騧骊是骖。龙盾之合，鋈以觼軜。\n
        言念君子，温其在邑。方何为期？胡然我念之！\n
        俴驷孔群，厹矛鋈錞。蒙伐有苑，虎韔镂膺。交韔二弓，竹闭绲縢。\n
        言念君子，载寝载兴。厌厌良人，秩秩德音。\n
        【129.蒹葭】\n
        蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。\n
        蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。\n
        蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。\n
        【130.终南】\n
        终南何有？有条有梅。君子至止，锦衣狐裘。颜如渥丹，其君也哉！\n
        终南何有？有纪有堂。君子至止，黻衣绣裳。佩玉将将，寿考不忘！\n
        【131.黄鸟】\n
        交交黄鸟，止于棘。谁从穆公？子车奄息。维此奄息，百夫之特。\n
        临其穴，惴惴其栗。彼苍者天，歼我良人！如可赎兮，人百其身！\n
        交交黄鸟，止于桑。谁从穆公？子车仲行。维此仲行，百夫之防。\n
        临其穴，惴惴其栗。彼苍者天，歼我良人！如可赎兮，人百其身！\n
        交交黄鸟，止于楚。谁从穆公？子车针虎。维此针虎，百夫之御。\n
        临其穴，惴惴其栗。彼苍者天，歼我良人！如可赎兮，人百其身！\n
        【132.晨风】\n
        鴥彼晨风，郁彼北林。未见君子，忧心钦钦。如何如何，忘我实多！\n
        山有苞栎，隰有六駮。未见君子，忧心靡乐。如何如何，忘我实多！\n
        山有苞棣，隰有树檖。未见君子，忧心如醉。如何如何，忘我实多！\n
        【133.无衣】\n
        岂曰无衣？与子同袍。王于兴师，修我戈矛。与子同仇！\n
        岂曰无衣？与子同泽。王于兴师，修我矛戟。与子偕作！\n
        岂曰无衣？与子同裳。王于兴师，修我甲兵。与子偕行！\n
        【134.渭阳】\n
        我送舅氏，曰至渭阳。何以赠之？路车乘黄。\n
        我送舅氏，悠悠我思。何以赠之？琼瑰玉佩。\n
        【135.权舆】\n
        於我乎，夏屋渠渠，今也每食无余。于嗟乎，不承权舆！\n
        於我乎，每食四簋，今也每食不饱。于嗟乎，不承权舆！\n
        【国风·陈风】\n
        【136.宛丘】\n
        子之汤兮，宛丘之上兮。洵有情兮，而无望兮。\n
        坎其击鼓，宛丘之下。无冬无夏，值其鹭羽。\n
        坎其击缶，宛丘之道。无冬无夏，值其鹭翿。\n
        【137.东门之枌】\n
        东门之枌，宛丘之栩。子仲之子，婆娑其下。\n
        穀旦于差，南方之原。不绩其麻，市也婆娑。\n
        穀旦于逝，越以鬷迈。视尔如荍，贻我握椒。\n
        【138.衡门】\n
        衡门之下，可以栖迟。泌之洋洋，可以乐饥。\n
        岂其食鱼，必河之鲂？岂其取妻，必齐之姜？\n
        岂其食鱼，必河之鲤？岂其取妻，必宋之子？\n
        【139.东门之池】\n
        东门之池，可以沤麻。彼美淑姬，可与晤歌。\n
        东门之池，可以沤纻。彼美淑姬，可与晤语。\n
        东门之池，可以沤菅。彼美淑姬，可与晤言。\n
        【140.东门之杨】\n
        东门之杨，其叶牂牂。昏以为期，明星煌煌。\n
        东门之杨，其叶肺肺。昏以为期，明星晢晢。\n
        【141.墓门】\n
        墓门有棘，斧以斯之。夫也不良，国人知之。知而不已，谁昔然矣。\n
        墓门有梅，有鸮萃止。夫也不良，歌以讯之。讯予不顾，颠倒思予。\n
        【142.防有鹊巢】\n
        防有鹊巢，邛有旨苕。谁侜予美？心焉忉忉。\n
        中唐有甓，邛有旨鷊。谁侜予美？心焉惕惕。\n
        【143.月出】\n
        月出皎兮。佼人僚兮。舒窈纠兮。劳心悄兮。\n
        月出皓兮。佼人懰兮。舒忧受兮。劳心慅兮。\n
        月出照兮。佼人燎兮。舒夭绍兮。劳心惨兮。\n
        【144.株林】\n
        胡为乎株林？从夏南！匪适株林，从夏南！\n
        驾我乘马，说于株野。乘我乘驹，朝食于株！\n
        【145.泽陂】\n
        彼泽之陂，有蒲与荷。有美一人，伤如之何？寤寐无为，涕泗滂沱。\n
        彼泽之陂，有蒲与蕳。有美一人，硕大且卷。寤寐无为，中心悁悁。\n
        彼泽之陂，有蒲菡萏。有美一人，硕大且俨。寤寐无为，辗转伏枕。\n
        【国风·桧风】\n
        【146.羔裘】\n
        羔裘逍遥，狐裘以朝。岂不尔思？劳心忉忉。\n
        羔裘翱翔，狐裘在堂。岂不尔思？我心忧伤。\n
        羔裘如膏，日出有曜。岂不尔思？中心是悼。\n
        【147.素冠】\n
        庶见素冠兮，棘人栾栾兮。劳心慱慱兮。\n
        庶见素衣兮，我心伤悲兮。聊与子同归兮。\n
        庶见素韠兮，我心蕴结兮。聊与子如一兮。\n
        【148.隰有苌楚】\n
        隰有苌楚，猗傩其枝，夭之沃沃，乐子之无知。\n
        隰有苌楚，猗傩其华，夭之沃沃。乐子之无家。\n
        隰有苌楚，猗傩其实，夭之沃沃。乐子之无室。\n
        【149.匪风】\n
        匪风发兮，匪车偈兮。顾瞻周道，中心怛兮。\n
        匪风飘兮，匪车嘌兮。顾瞻周道，中心吊兮。\n
        谁能亨鱼？溉之釜鬵。谁将西归？怀之好音。\n
        【国风·曹风】\n
        【150.蜉蝣】\n
        蜉蝣之羽，衣裳楚楚。心之忧矣，于我归处。\n
        蜉蝣之翼，采采衣服。心之忧矣，于我归息。\n
        蜉蝣掘阅，麻衣如雪。心之忧矣，于我归说。\n
        【151.候人】\n
        彼候人兮，何戈与礻殳。彼其之子，三百赤芾。\n
        维鹈在梁，不濡其翼。彼其之子，不称其服。\n
        维鹈在梁，不濡其咮。彼其之子，不遂其媾。\n
        荟兮蔚兮，南山朝隮。婉兮娈兮，季女斯饥。\n
        【152.鳲鸠】\n
        鳲鸠在桑，其子七兮。淑人君子，其仪一兮。其仪一兮，心如结兮。\n
        鳲鸠在桑，其子在梅。淑人君子，其带伊丝。其带伊丝，其弁伊骐。\n
        鳲鸠在桑，其子在棘。淑人君子，其仪不忒。其仪不忒，正是四国。\n
        鳲鸠在桑，其子在榛。淑人君子，正是国人，正是国人。胡不万年？\n
        【153.下泉】\n
        冽彼下泉，浸彼苞稂。忾我寤叹，念彼周京。\n
        冽彼下泉，浸彼苞萧。忾我寤叹，念彼京周。\n
        冽彼下泉，浸彼苞蓍。忾我寤叹，念彼京师。\n
        芃芃黍苗，阴雨膏之。四国有王，郇伯劳之。\n
        【国风·豳风】\n
        【154.七月】\n
        七月流火，九月授衣。一之日觱发，二之日栗烈。无衣无褐，何以卒岁？\n
        三之日于耜，四之日举趾。同我妇子，馌彼南亩。田畯至喜。\n
        七月流火，九月授衣。春日载阳，有鸣仓庚。女执懿筐，遵彼微行，爰求柔桑。\n
        春日迟迟，采蘩祁祁。女心伤悲，殆及公子同归。\n
        七月流火，八月萑苇。蚕月条桑，取彼斧斨。以伐远扬，猗彼女桑。\n
        七月鸣鵙，八月载绩。载玄载黄，我朱孔阳，为公子裳。\n
        四月秀葽，五月鸣蜩。八月其获，十月陨萚。一之日于貉，取彼狐狸，为公子裘。\n
        二之日其同，载缵武功。言私其豵，献豜于公。\n
        五月斯螽动股，六月莎鸡振羽。七月在野，八月在宇，九月在户，十月蟋蟀，入我床下。\n
        穹窒熏鼠，塞向墐户。嗟我妇子，曰为改岁，入此室处。\n
        六月食郁及薁，七月亨葵及菽。八月剥枣，十月获稻。为此春酒，以介眉寿。\n
        七月食瓜，八月断壶，九月叔苴，采荼薪樗。食我农夫。\n
        九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。\n
        昼尔于茅，宵尔索綯，亟其乘屋，其始播百谷。\n
        二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。\n
        朋酒斯飨，曰杀羔羊，跻彼公堂。称彼兕觥：万寿无疆！\n
        【155.鸱鸮】\n
        鸱鸮鸱鸮，既取我子，无毁我室。恩斯勤斯，鬻子之闵斯。\n
        迨天之未阴雨，彻彼桑土，绸缪牖户。今女下民，或敢侮予？\n
        予手拮据，予所捋荼。予所蓄租，予口卒瘏，曰予未有室家。\n
        予羽谯谯，予尾翛翛，予室翘翘。风雨所漂摇，予维音哓哓！\n
        【156.东山】\n
        我徂东山，慆慆不归。我来自东，零雨其濛。我东曰归，我心西悲。\n
        制彼裳衣，勿士行枚。蜎蜎者蠋，烝在桑野。敦彼独宿，亦在车下。\n
        我徂东山，慆慆不归。我来自东，零雨其濛。果臝之实，亦施于宇。\n
        伊威在室，蠨蛸在户。町畽鹿场，熠耀宵行。不可畏也，伊可怀也。\n
        我徂东山，慆慆不归。我来自东，零雨其濛。鹳鸣于垤，妇叹于室。\n
        洒扫穹窒，我征聿至。有敦瓜苦，烝在栗薪。自我不见，于今三年。\n
        我徂东山，慆慆不归。我来自东，零雨其濛。仓庚于飞，熠耀其羽。\n
        之子于归，皇驳其马。亲结其缡，九十其仪。其新孔嘉，其旧如之何？\n
        【157.破斧】\n
        既破我斧，又缺我斨。周公东征，四国是皇。哀我人斯，亦孔之将。\n
        既破我斧，又缺我锜。周公东征，四国是遒。哀我人斯，亦孔之嘉。\n
        既破我斧，又缺我銶。周公东征，四国是遒。哀我人斯，亦孔之休。\n
        【158.伐柯】\n
        伐柯如何？匪斧不克。取妻如何？匪媒不得。\n
        伐柯伐柯，其则不远。我觏之子，笾豆有践。\n
        【159.九罭】\n
        九罭之鱼，鳟鲂。我觏之子，衮衣绣裳。\n
        鸿飞遵渚，公归无所，於女信处。鸿飞遵陆，公归不复，於女信宿。\n
        是以有衮衣兮，无以我公归兮，无使我心悲兮。\n
        【160.狼跋】\n
        狼跋其胡，载疐其尾。公孙硕肤，赤舄几几。\n
        狼疐其尾，载跋其胡。公孙硕肤，德音不瑕？\n
        【小雅·鹿鸣之什】\n
        【161.鹿鸣】\n
        呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。\n
        呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。\n
        呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。\n
        【162.四牡】\n
        四牡騑騑，周道倭迟。岂不怀归？王事靡盬，我心伤悲。\n
        四牡騑騑，啴啴骆马。岂不怀归？王事靡盬，不遑启处。\n
        翩翩者鵻，载飞载下，集于苞栩。王事靡盬，不遑将父。\n
        翩翩者鵻，载飞载止，集于苞杞。王事靡盬，不遑将母。\n
        驾彼四骆，载骤骎骎。岂不怀归？是用作歌，将母来谂。\n
        【163.皇皇者华】\n
        皇皇者华，于彼原隰。駪駪征夫，每怀靡及。\n
        我马维驹，六辔如濡。载驰载驱，周爰咨诹。\n
        我马维骐，六辔如丝。载驰载驱，周爰咨谋。\n
        我马维骆，六辔沃若。载驰载驱，周爰咨度。\n
        我马维骃，六辔既均。载驰载驱，周爰咨询。\n
        【164.棠棣】\n
        棠棣之华，鄂不韡韡。凡今之人，莫如兄弟。\n
        死丧之威，兄弟孔怀。原隰裒矣，兄弟求矣。\n
        脊令在原，兄弟急难。每有良朋，况也永叹。\n
        兄弟阋于墙，外御其务。每有良朋，烝也无戎。\n
        丧乱既平，既安且宁。虽有兄弟，不如友生？\n
        傧尔笾豆，饮酒之饫。兄弟既具，和乐且孺。\n
        妻子好合，如鼓瑟琴。兄弟既翕，和乐且湛。\n
        宜尔室家，乐尔妻帑。是究是图，亶其然乎？\n
        【165.伐木】\n
        伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。\n
        相彼鸟矣，犹求友声。矧伊人矣，不求友生？神之听之，终和且平。\n
        伐木许许，酾酒有藇！既有肥羜，以速诸父。宁适不来，微我弗顾。\n
        於粲洒扫，陈馈八簋。既有肥牡，以速诸舅。宁适不来，微我有咎。\n
        伐木于阪，酾酒有衍。笾豆有践，兄弟无远。民之失德，乾餱以愆。\n
        有酒湑我，无酒酤我。坎坎鼓我，蹲蹲舞我。迨我暇矣，饮此湑矣。\n
        【166.天保】\n
        天保定尔，亦孔之固。俾尔单厚，何福不除？俾尔多益，以莫不庶。\n
        天保定尔，俾尔戬穀。罄无不宜，受天百禄。降尔遐福，维日不足。\n
        天保定尔，以莫不兴。如山如阜，如冈如陵，如川之方至，以莫不增。\n
        吉蠲为饎，是用孝享。禴祠烝尝，于公先王。君曰：卜尔，万寿无疆。\n
        神之吊矣，诒尔多福。民之质矣，日用饮食。群黎百姓，遍为尔德。\n
        如月之恒，如日之升。如南山之寿，不骞不崩。如松柏之茂，无不尔或承。\n
        【167.采薇】\n
        采薇采薇，薇亦作止。曰归曰归，岁亦莫止。靡室靡家，玁狁之故。不遑启居，玁狁之故。\n
        采薇采薇，薇亦柔止。曰归曰归，心亦忧止。忧心烈烈，载饥载渴。我戍未定，靡使归聘。\n
        采薇采薇，薇亦刚止。曰归曰归，岁亦阳止。王事靡盬，不遑启处。忧心孔疚，我行不来！\n
        彼尔维何？维常之华。彼路斯何？君子之车。戎车既驾，四牡业业。岂敢定居？一月三捷。\n
        驾彼四牡，四牡骙骙。君子所依，小人所腓。四牡翼翼，象弭鱼服。岂不日戒？玁狁孔棘！\n
        昔我往矣，杨柳依依。今我来思，雨雪霏霏。行道迟迟，载渴载饥。我心伤悲，莫知我哀！\n
        【168.出车】\n
        我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。\n
        我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。\n
        王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。\n
        昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。\n
        喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。\n
        春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。\n
        【169.杕杜】\n
        有杕之杜，有其实。王事靡盬，继嗣我日。日月阳止，女心伤止，征夫遑止。\n
        有杕之杜，其叶萋萋。王事靡盬，我心伤悲。卉木萋止，女心悲止，征夫归止！\n
        陟彼北山，言采其杞。王事靡盬，忧我父母。檀车幝幝，四牡痯痯，征夫不远！\n
        匪载匪来，忧心孔疚。斯逝不至，而多为恤。卜筮偕止，会言近止，征夫迩止！\n
        【170.鱼丽】\n
        鱼丽于罶，鲿鲨。君子有酒，旨且多。\n
        鱼丽于罶，鲂鳢。君子有酒，多且旨。\n
        鱼丽于罶，鰋鲤。君子有酒，旨且有。物其多矣，\n
        维其嘉矣！物其旨矣，维其偕矣！物其有矣，维其时矣！\n
        【小雅·南有嘉鱼之什】\n
        【171.南有嘉鱼】\n
        南有嘉鱼，烝然罩罩。君子有酒，嘉宾式燕以乐。\n
        南有嘉鱼，烝然汕汕。君子有酒，嘉宾式燕以衎。\n
        南有樛木，甘瓠累之。君子有酒，嘉宾式燕绥之。\n
        翩翩者鵻，烝然来思。君子有酒，嘉宾式燕又思。\n
        【172.南山有台】\n
        南山有台，北山有莱。乐只君子，邦家之基。乐只君子，万寿无期。\n
        南山有桑，北山有杨。乐只君子，邦家之光。乐只君子，万寿无疆。\n
        南山有杞，北山有李。乐只君子，民之父母。乐只君子，德音不已。\n
        南山有栲，北山有杻。乐只君子，遐不眉寿。乐只君子，德音是茂。\n
        南山有枸，北山有楰。乐只君子，遐不黄耇。乐只君子，保艾尔后。\n
        【173.蓼萧】\n
        蓼彼萧斯，零露湑兮。既见君子，我心写兮。燕笑语兮，是以有誉处兮。\n
        蓼彼萧斯，零露瀼瀼。既见君子，为龙为光。其德不爽，寿考不忘。\n
        蓼彼萧斯，零露泥泥。既见君子，孔燕岂弟。宜兄宜弟，令德寿岂。\n
        蓼彼萧斯，零露浓浓。既见君子，鞗革忡忡。和鸾雍雍，万福攸同。\n
        【174.湛露】\n
        湛湛露斯，匪阳不晞。厌厌夜饮，不醉无归。\n
        湛湛露斯，在彼丰草。厌厌夜饮，在宗载考。\n
        湛湛露斯，在彼杞棘。显允君子，莫不令德。\n
        其桐其椅，其实离离。岂弟君子，莫不令仪。\n
        【175.彤弓】\n
        彤弓召兮，受言藏之。我有嘉宾，中心贶之。钟鼓既设，一朝飨之。\n
        彤弓召兮，受言载之。我有嘉宾，中心喜之。钟鼓既设，一朝右之。\n
        彤弓召兮，受言櫜之。我有嘉宾，中心好之。钟鼓既设，一朝酬之。\n
        【176.菁菁者莪】\n
        菁菁者莪，在彼中阿。既见君子，乐且有仪。\n
        菁菁者莪，在彼中沚。既见君子，我心则喜。\n
        菁菁者莪，在彼中陵。既见君子，锡我百朋。\n
        泛泛杨舟，载沉载浮。既见君子，我心则休。\n
        【177.六月】\n
        六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。\n
        比物四骊，闲之维则。维此六月，既成我服。我服既成，于三十里。王于出征，以佐天子。\n
        四牡修广，其大有颙。薄伐玁狁，以奏肤公。有严有翼，共武之服。共武之服，以定王国。\n
        玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。\n
        戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。\n
        吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。\n
        【178.采芑】\n
        薄言采芑，于彼新田，呈此菑亩。方叔涖止，其车三千。师干之试，方叔率止。\n
        乘其四骐，四骐翼翼。路车有奭，簟茀鱼服，钩膺鞗革。\n
        薄言采芑，于彼新田，于此中乡。方叔涖止，其车三千。旂旐央央，方叔率止。\n
        约軧错衡，八鸾玱玱。服其命服，朱芾斯皇，有玱葱珩。\n
        鴥彼飞隼，其飞戾天，亦集爰止。方叔涖止，其车三千。师干之试，方叔率止。\n
        钲人伐鼓，陈师鞠旅。显允方叔，伐鼓渊渊，振旅阗阗。\n
        蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，\n
        啴啴焞焞，如霆如雷。显允方叔，征伐玁狁，蛮荆来威。\n
        【179.车攻】\n
        我车既攻，我马既同。四牡庞庞，驾言徂东。\n
        田车既好，田牡孔阜。东有甫草，驾言行狩。\n
        之子于苗，选徒嚣嚣。建旐设旄，搏兽于敖。\n
        驾彼四牡，四牡奕奕。赤芾金舄，会同有绎。\n
        决拾既佽，弓矢既调。射夫既同，助我举柴。\n
        四黄既驾，两骖不猗。不失其驰，舍矢如破。\n
        萧萧马鸣，悠悠旆旌。徒御不惊，大庖不盈。\n
        之子于征，有闻无声。允矣君子，展也大成。\n
        【180.吉日】\n
        吉日维戊，既伯既祷。田车既好，四牡孔阜。升彼大阜，从其群丑。\n
        吉日庚午，既差我马。兽之所同，麀鹿麌麌。漆沮之从，天子之所。\n
        瞻彼中原，其祁孔有。儦儦俟俟，或群或友。悉率左右，以燕天子。\n
        既张我弓，既挟我矢。发彼小豝，殪此大兕。以御宾客，且以酌醴。\n
        【小雅·鸿雁之什】\n
        【181.鸿雁】\n
        鸿雁于飞，肃肃其羽。之子于征，劬劳于野。爰及矜人，哀此鳏寡。\n
        鸿雁于飞，集于中泽。之子于垣，百堵皆作。虽则劬劳，其究安宅？\n
        鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。\n
        【182.庭燎】\n
        夜如何其？夜未央，庭燎之光。君子至止，鸾声将将。\n
        夜如何其？夜未艾，庭燎晣晣。君子至止，鸾声哕哕。\n
        夜如何其？夜乡晨，庭燎有辉。君子至止，言观其旂。\n
        【183.沔水】\n
        沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？\n
        沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。\n
        鴥彼飞隼，率彼中陵。民之讹言，宁莫之惩？我友敬矣，谗言其兴。\n
        【184.鹤鸣】\n
        鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。他山之石，可以为错。\n
        鹤鸣于九皋，声闻于天。鱼在于渚，或潜在渊。乐彼之园，爰有树檀，其下维谷。他山之石，可以攻玉。\n
        【185.祈父】\n
        祈父，予王之爪牙。胡转予于恤，靡所止居？\n
        祈父，予王之爪士。胡转予于恤，靡所厎止？\n
        祈父，亶不聪。胡转予于恤？有母之尸饔。\n
        【186.白驹】\n
        皎皎白驹，食我场苗。絷之维之，以永今朝。所谓伊人，于焉逍遥？\n
        皎皎白驹，食我场藿。絷之维之，以永今夕。所谓伊人，于焉嘉客？\n
        皎皎白驹，贲然来思。尔公尔侯，逸豫无期？慎尔优游，勉尔遁思。\n
        皎皎白驹，在彼空谷。生刍一束，其人如玉。毋金玉尔音，而有遐心。\n
        【187.黄鸟】\n
        黄鸟黄鸟，无集于穀，无啄我粟。此邦之人，不我肯穀。言旋言归，复我邦族。\n
        黄鸟黄鸟，无集于桑，无啄我粱。此邦之人，不可与明。言旋言归，复我诸兄。\n
        黄鸟黄鸟，无集于栩，无啄我黍。此邦之人，不可与处。言旋言归，复我诸父。\n
        【188.我行其野】\n
        我行其野，蔽芾其樗。婚姻之故，言就尔居。尔不我畜，复我邦家。\n
        我行其野，言采其蓫。婚姻之故，言就尔宿。尔不我畜，言归斯复。\n
        我行其野，言采其葍。不思旧姻，求尔新特。成不以富，亦祗以异。\n
        【189.斯干】\n
        秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。\n
        似续妣祖，筑室百堵，西南其户。爰居爰处，爰笑爰语。\n
        约之阁阁，椓之橐橐。风雨攸除，鸟鼠攸去，君子攸芋。\n
        如跂斯翼，如矢斯棘，如鸟斯革，如翚斯飞，君子攸跻。\n
        殖殖其庭，有觉其楹。哙哙其正，哕哕其冥。君子攸宁。\n
        下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。\n
        大人占之：维熊维罴，男子之祥；维虺维蛇，女子之祥。\n
        乃生男子，载寝之床。载衣之裳，载弄之璋。其泣喤喤，朱芾斯皇，室家君王。\n
        乃生女子，载寝之地。载衣之裼，载弄之瓦。无非无仪，唯酒食是议，无父母诒罹。\n
        【190.无羊】\n
        谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。\n
        或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。\n
        尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。\n
        牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。\n
        【小雅·节南山之什】\n
        【191.节南山】\n
        节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！\n
        节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。\n
        尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。\n
        弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。\n
        昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。\n
        不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。\n
        驾彼四牡，四牡项领。我瞻四方，蹙蹙靡所骋。\n
        方茂尔恶，相尔矛矣。既夷既怿，如相酬矣。\n
        昊天不平，我王不宁。不惩其心，覆怨其正。\n
        家父作诵，以究王訩。式讹尔心，以畜万邦。\n
        【192.正月】\n
        正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。\n
        父母生我，胡俾我瘉？不自我先，不自我后。好言自口，莠言自口。忧心愈愈，是以有侮。\n
        忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？\n
        瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？\n
        谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！\n
        谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？\n
        瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。\n
        心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！\n
        终其永怀，又窘阴雨。其车既载，乃弃尔辅。载输尔载，将伯助予！\n
        无弃尔辅，员于尔辐。屡顾尔仆，不输尔载。终逾绝险，曾是不意。\n
        鱼在于沼，亦匪克乐。潜虽伏矣，亦孔之炤。忧心惨惨，念国之为虐！\n
        彼有旨酒，又有嘉肴。洽比其邻，婚姻孔云。念我独兮，忧心殷殷。\n
        佌佌彼有屋，蔌蔌方有谷。民今之无禄，天夭是椓。哿矣富人，哀此惸独。\n
        【193.十月之交】\n
        十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。\n
        日月告凶，不用其行。四国无政，不用其良。彼月而食，则维其常；此日而食，于何不臧。\n
        烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡惨莫惩？\n
        皇父卿士，番维司徒，家伯维宰，仲允膳夫，棸子内史，蹶维趣马，禹维师氏。醘妻煽方处。\n
        抑此皇父，岂曰不时？胡为我作，不即我谋？彻我墙屋，田卒氵于莱。曰予不戕，礼则然矣。\n
        皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。\n
        黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。\n
        悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。\n
        【194.雨无正】\n
        浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。\n
        周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。\n
        如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？\n
        戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。\n
        哀哉不能言，匪舌是出，维躬是瘁。哿矣能言，巧言如流，俾躬处休！\n
        维曰予仕，孔棘且殆。云不何使，得罪于天子；亦云可使，怨及朋友。\n
        谓尔迁于王都。曰予未有室家。鼠思泣血，无言不疾。昔尔出居，谁从作尔室？\n
        【195.小旻】\n
        旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。\n
        潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。\n
        我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。\n
        哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。\n
        国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。\n
        不敢暴虎，不敢冯河。人知其一，莫知其他。战战兢兢，如临深渊，如履薄冰。\n
        【196.小宛】\n
        宛彼鸣鸠，翰飞戾天。我心忧伤，念昔先人。明发不寐，有怀二人。\n
        人之齐圣，饮酒温克。彼昏不知，壹醉日富。各敬尔仪，天命不又。\n
        中原有菽，庶民采之。螟蛉有子，蜾蠃负之。教诲尔子，式穀似之。\n
        题彼脊令，载飞载鸣。我日斯迈，而月斯征。夙兴夜寐，毋忝尔所生。\n
        交交桑扈，率场啄粟。哀我填寡，宜岸宜狱。握粟出卜，自何能穀？\n
        温温恭人，如集于木。惴惴小心，如临于谷。战战兢兢，如履薄冰。\n
        【197.小弁】\n
        弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？\n
        踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。\n
        维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？\n
        菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。\n
        鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？\n
        相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。\n
        君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。\n
        莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。\n
        【198.巧言】\n
        悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。\n
        乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。\n
        君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。\n
        奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。\n
        荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。\n
        彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？\n
        【199.何人斯】\n
        彼何人斯？其心孔艰。胡逝我梁，不入我门？伊谁云从？维暴之云。\n
        二人从行，谁为此祸？胡逝我梁，不入唁我？始者不如今，云不我可\n
        彼何人斯？胡逝我陈？我闻其声，不见其身。不愧于人？不畏于天？\n
        彼何人斯？其为飘风。胡不自北？胡不自南？胡逝我梁？絺搅我心。\n
        尔之安行，亦不遑舍。尔之亟行，遑脂尔车。壹者之来，云何其盱。\n
        尔还而入，我心易也。还而不入，否难知也。壹者之来，俾我絺也。\n
        伯氏吹埙，仲氏吹篪。及尔如贯，谅不我郑出此三物，以诅尔斯。\n
        为鬼为蜮，则不可得。有靦面目，视人罔极。作此好歌，以极反侧。\n
        【200.巷伯】\n
        萋兮斐兮，成是贝锦。彼谮人者，亦已大甚！\n
        哆兮侈兮，成是南箕。彼谮人者，谁适与谋。\n
        缉缉翩翩，谋欲谮人。慎尔言也，谓尔不信。\n
        捷捷幡幡，谋欲谮言。岂不尔受？既其女迁。\n
        骄人好好，劳人草草。苍天苍天，视彼骄人，矜此劳人。\n
        彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！\n
        杨园之道，猗于亩丘。寺人孟子，作为此诗。凡百君子，敬而听之。\n
        【小雅·谷风之什】\n
        【201.谷风】\n
        习习谷风，维风及雨。将恐将惧，维予与女。将安将乐，女转弃予。\n
        习习谷风，维风及颓。将恐将惧，置予于怀。将安将乐，弃予如遗。\n
        习习谷风，维山崔嵬。无草不死，无木不萎。忘我大德，思我小怨。\n
        【202.蓼莪】\n
        蓼蓼者莪，匪莪伊蒿。哀哀父母，生我劬劳。\n
        蓼蓼者莪，匪莪伊蔚。哀哀父母，生我劳瘁。\n
        瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。\n
        父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！\n
        南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！\n
        【203.大东】\n
        有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。\n
        小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。\n
        有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。\n
        东人之子，职劳不来。西人之子，粲粲衣服。舟人之子，熊罴是裘。私人之子，百僚是试。\n
        或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。\n
        虽则七襄，不成报章。彼牵牛，不以服箱。东有启明，西有长庚。有捄天毕，载施之行。\n
        维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。\n
        【204.四月】\n
        四月维夏，六月徂署。先祖匪人，胡宁忍予？\n
        秋日凄凄，百卉具腓。乱离瘼矣，爰其适归？\n
        冬日烈烈，飘风发发。民莫不穀，我独何害？\n
        山有嘉卉，侯栗侯梅。废为残贼，莫知其尤！\n
        相彼泉水，载清载浊。我日构祸，曷云能穀？\n
        滔滔江汉，南国之纪。尽瘁以仕，宁莫我有？\n
        匪鹑匪鸢，翰飞戾天。匪鳣匪鲔，潜逃于渊。\n
        山有蕨薇，隰有杞桋。君子作歌，维以告哀。\n
        【205.北山】\n
        陟彼北山，言采其杞。偕偕士子，朝夕从事。王事靡盬，忧我父母。\n
        溥天之下，莫非王土；率土之滨，莫非王臣。大夫不均，我从事独贤。\n
        四牡彭彭，王事傍傍。嘉我未老，鲜我方将。旅力方刚，经营四方。\n
        或燕燕居息，或尽瘁事国；或息偃在床，或不已于行。\n
        或不知叫号，或惨惨劬劳；或栖迟偃仰，或王事鞅掌。\n
        或湛乐饮酒，或惨惨畏咎；或出入风议，或靡事不为。\n
        【206.无将大车】\n
        无将大车，祇自尘兮。无思百忧，祇自疧兮。\n
        无将大车，维尘冥冥。无思百忧，不出于颎。\n
        无将大车，维尘雍兮。无思百忧，祇自重兮。\n
        【207.小明】\n
        明明上天，照临下土。我征徂西，至于艽野。二月初吉，载离寒暑。\n
        心之忧矣，其毒大苦。念彼共人，涕零如雨。岂不怀归？畏此罪罟！\n
        昔我往矣，日月方除。曷云其还？岁聿云莫。念我独兮，我事孔庶。\n
        心之忧矣，惮我不暇。念彼共人，眷眷怀顾！岂不怀归？畏此谴怒。\n
        昔我往矣，日月方奥。曷云其还？政事愈蹙。岁聿云莫，采萧获菽。\n
        心之忧矣，自诒伊戚。念彼共人，兴言出宿。岂不怀归？畏此反覆。\n
        嗟尔君子，无恒安处。靖共尔位，正直是与。神之听之，式穀以女。\n
        嗟尔君子，无恒安息。靖共尔位，好是正直。神之听之，介尔景福。\n
        【208.鼓钟】\n
        鼓钟将将，淮水汤汤，忧心且伤。淑人君子，怀允不忘。\n
        鼓钟喈喈，淮水湝湝，忧心且悲。淑人君子，其德不回。\n
        鼓钟伐鼛，淮有三洲，忧心且妯。淑人君子，其德不犹。\n
        鼓钟钦钦，鼓瑟鼓琴，笙磬同音。以雅以南，以龠不僭。\n
        【209.楚茨】\n
        楚楚者茨，言抽其棘，自昔何为？我蓺黍稷。我黍与与，我稷翼翼。\n
        我仓既盈，我庾维亿。以为酒食，以享以祀，以妥以侑，以介景福。\n
        济济跄跄，絜尔牛羊，以往烝尝。或剥或亨，或肆或将。祝祭于祊，\n
        祀事孔明。先祖是皇，神保是飨。孝孙有庆，报以介福，万寿无疆！\n
        执爨踖踖，为俎孔硕，或燔或炙。君妇莫莫，为豆孔庶。为宾为客，\n
        献酬交错。礼仪卒度，笑语卒获。神保是格，报以介福，万寿攸酢！\n
        我孔戁矣，式礼莫愆。工祝致告，徂赉孝孙。苾芬孝祀，神嗜饮食。\n
        卜尔百福，如几如式。既齐既稷，既匡既敕。永锡尔极，时万时亿！\n
        礼仪既备，钟鼓既戒，孝孙徂位，工祝致告，神具醉止，皇尸载起。\n
        鼓钟送尸，神保聿归。诸宰君妇，废彻不迟。诸父兄弟，备言燕私。\n
        乐具入奏，以绥后禄。尔肴既将，莫怨具庆。既醉既饱，小大稽首。\n
        神嗜饮食，使君寿考。孔惠孔时，维其尽之。子子孙孙，勿替引之！\n
        【210.信南山】\n
        信彼南山，维禹甸之。畇畇原隰，曾孙田之。我疆我理，南东其亩。\n
        上天同云。雨雪雰雰，益之以霡霂。既优既渥，既沾既足。生我百谷。\n
        疆埸翼翼，黍稷彧彧。曾孙之穑，以为酒食。畀我尸宾，寿考万年。\n
        中田有庐，疆埸有瓜。是剥是菹，献之皇祖。曾孙寿考，受天之祜。\n
        祭以清酒，从以骍牡，享于祖考。执其鸾刀，以启其毛，取其血膋。\n
        是烝是享，苾苾芬芬。祀事孔明，先祖是皇。报以介福。万寿无疆。\n
        【小雅·甫田之什】\n
        【211.甫田】\n
        倬彼甫田，岁取十千。我取其陈，食我农人。自古有年。\n
        今适南亩，或耘或耔。黍稷薿薿，攸介攸止，烝我髦士。\n
        以我齐明，与我牺羊，以社以方。我田既臧，农夫之庆。\n
        琴瑟击鼓，以御田祖。以祈甘雨，以介我稷黍，以穀我士女。\n
        曾孙来止，以其妇子。馌彼南亩，田畯至喜。攘其左右，\n
        尝其旨否。禾易长亩，终善且有。曾孙不怒，农夫克敏。\n
        曾孙之稼，如茨如梁。曾孙之庾，如坻如京。乃求千斯仓，\n
        乃求万斯箱。黍稷稻粱，农夫之庆。报以介福，万寿无疆。\n
        【212.大田】\n
        大田多稼，既种既戒，既备乃事。以我覃耜，俶载南亩。\n
        播厥百谷，既庭且硕，曾孙是若。\n
        既方既皂，既坚既好，不稂不莠。去其螟螣，及其蟊贼，\n
        无害我田稚。田祖有神，秉畀炎火。\n
        有渰萋萋，兴雨祈祈。雨我公田，遂及我私。彼有不获稚，\n
        此有不敛穧，彼有遗秉，此有滞穗，伊寡妇之利。\n
        曾孙来止，以其妇子。馌彼南亩，田畯至喜。来方禋祀，\n
        以其骍黑，与其黍稷。以享以祀，以介景福。\n
        【213.瞻彼洛矣】\n
        瞻彼洛矣，维水泱泱。君子至止，福禄如茨。韎韐有奭，以作六师。\n
        瞻彼洛矣，维水泱泱。君子至止，鞸琫有珌。君子万年，保其家室。\n
        瞻彼洛矣，维水泱泱。君子至止，福禄既同。君子万年，保其家邦。\n
        【214.裳裳者华】\n
        裳裳者华，其叶湑BB兮。我觏之子，我心写兮。我心写兮，是以有誉处兮。\n
        裳裳者华，芸其黄矣。我觏之子，维其有章矣。维其有章矣，是以有庆矣。\n
        裳裳者华，或黄或白。我觏之子，乘其四骆。乘其四骆，六辔沃若。\n
        左之左之，君子宜之。右之右之，君子有之。维其有之，是以似之。\n
        【215.桑扈】\n
        交交桑扈，有莺其羽。君子乐胥，受天之礻古。\n
        交交桑扈，有莺其领。君子乐胥，万邦之屏。\n
        之屏之翰，百辟为宪。不戢不难，受福不那。\n
        兕觥其觩，旨酒思柔。彼交匪敖，万福来求。\n
        【216.鸳鸯】\n
        鸳鸯于飞，毕之罗之。君子万年，福禄宜之。\n
        鸳鸯在梁，戢其左翼。君子万年，\n
        宜其遐福。乘马在厩，摧之秣之。君子万年，福禄艾之。\n
        乘马在厩，秣之摧之。君子万年，福禄绥之。\n
        【217.頍弁】\n
        有頍者弁，实维伊何？尔酒既旨，尔肴既嘉。岂伊异人？兄弟匪他。\n
        茑与女萝，施于松柏。未见君子，忧心奕奕；既见君子，庶几说怿。\n
        有頍者弁，实维何期？尔酒既旨，尔肴既时。岂伊异人？兄弟具来。\n
        茑与女萝，施于松上。未见君子，忧心怲怲；既见君子，庶几有臧。\n
        有頍者弁，实维在首。尔酒既旨，尔肴既阜。岂伊异人？兄弟甥舅。\n
        如彼雨雪，先集维霰。死丧无日，无几相见。乐酒今夕，君子维宴。\n
        【218.车舝】\n
        间关车之舝兮，思娈季女逝兮。匪饥匪渴，德音来括。虽无好友？式燕且喜。\n
        依彼平林，有集维鷮。辰彼硕女，令德来教。式燕且誉，好尔无射。\n
        虽无旨酒？式饮庶几。虽无嘉肴？式食庶几。虽无德与女？式歌且舞？\n
        陟彼高冈，析其柞薪。析其柞薪，其叶湑兮。鲜我觏尔，我心写兮。\n
        高山仰止，景行行止。四牡騑騑，六辔如琴。觏尔新婚，以慰我心。\n
        【219.青蝇】\n
        营营青蝇，止于樊。岂弟君子，无信谗言。\n
        营营青蝇，止于棘。谗人罔极，交乱四国。\n
        营营青蝇，止于榛。谗人罔极，构我二人。\n
        【220.宾之初筵】\n
        宾之初筵，左右秩秩。笾豆有楚，殽核维旅。酒既和旨，饮酒孔偕。\n
        钟鼓既设，举酬逸逸。大侯既抗，弓矢斯张。射夫既同，献尔发功。\n
        发彼有的，以祈尔爵。\n
        籥舞笙鼓，乐既和奏。烝衎烈祖，以洽百礼。百礼既至，有壬有林。\n
        锡尔纯嘏，子孙其湛。其湛曰乐，各奏尔能。宾载手仇，室人入又。\n
        酌彼康爵，以奏尔时。\n
        宾之初筵，温温其恭。其未醉止，威仪反反。曰既醉止，威仪幡幡。\n
        舍其坐迁，屡舞仙仙。其未醉止，威仪抑抑。曰既醉止，威仪抑抑。\n
        是曰既醉，不知其秩。\n
        宾既醉止，载号载呶。乱我笾豆，屡舞僛僛。是曰既醉，不知其邮。\n
        侧弁之俄，屡舞傞傞。既醉而出，并受其福。醉而不出，是谓伐德。\n
        饮酒孔嘉，维其令仪。\n
        凡此饮酒，或醉或否。既立之监，或佐之史。彼醉不臧，不醉反耻。\n
        式勿从谓，无俾大怠。匪言勿言，匪由勿语。由醉之言，俾出童羖。\n
        三爵不识，矧敢多又。\n
        【小雅·鱼藻之什】\n
        【221.鱼藻】\n
        鱼在在藻，有颁其首。王在在镐，岂乐饮酒。\n
        鱼在在藻，有莘其尾。王在在镐，饮酒乐岂。\n
        鱼在在藻，依于其蒲。王在在镐，有那其居。\n
        【222.采菽】\n
        采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。\n
        觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。\n
        赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。\n
        维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。\n
        汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。\n
        【223.角弓】\n
        骍骍角弓，翩其反矣。兄弟婚姻，无胥远矣。\n
        尔之远矣，民胥然矣。尔之教矣，民胥效矣。\n
        此令兄弟，绰绰有裕。不令兄弟，交相为愈。\n
        民之无良，相怨一方。受爵不让，至于已斯亡。\n
        老马反为驹，不顾其后。如食宜饇，如酌孔取。\n
        毋教猱升木，如涂涂附。君子有徽猷，小人与属。\n
        雨雪瀌瀌，见晛曰消。莫肯下遗，式居娄骄。\n
        雨雪浮浮，见晛曰流。如蛮如髦，我是用忧。\n
        【224.菀柳】\n
        有菀者柳，不尚息焉。上帝甚蹈，无自暱焉。俾予靖之，后予极焉。\n
        有菀者柳，不尚愒焉。上帝甚蹈，无自瘵焉。俾予靖之，后予迈焉。\n
        有鸟高飞，亦傅于天。彼人之心，于何其臻。曷予靖之，居以凶矜。\n
        【225.都人士】\n
        彼都人士，狐裘黄黄。其容不改，出言有章。行归于周，万民所望。\n
        彼都人士，台笠缁撮。彼君子女，绸直如发。我不见兮，我心不说。\n
        彼都人士，充耳琇实。彼君子女，谓之尹吉。我不见兮，我心苑结。\n
        彼都人士，垂带而厉。彼君子女，卷发如虿。我不见兮，言从之迈。\n
        匪伊垂之，带则有余。匪伊卷之，发则有旟。我不见兮，云何盱矣。\n
        【226.采绿】\n
        终朝采绿，不盈一匊。予发曲局，薄言归沐。\n
        终朝采蓝，不盈一襜。五日为期，六日不詹。\n
        之子于狩，言韔其弓。之子于钓，言纶之绳。\n
        其钓维何？维鲂及鱮。维鲂及鱮，薄言观者。\n
        【227.黍苗】\n
        芃芃黍苗，阴雨膏之。悠悠南行，召伯劳之。\n
        我任我辇，我车我牛。我行既集，盖云归哉。\n
        我徒我御，我师我旅。我行既集，盖云归处。\n
        肃肃谢功，召伯营之。烈烈征师，召伯成之。\n
        原隰既平，泉流既清。召伯有成，王心则宁。\n
        【228.隰桑】\n
        隰桑有阿，其叶有难。既见君子，其乐如何。\n
        隰桑有阿，其叶有沃。既见君子，云何不乐。\n
        隰桑有阿，其叶有幽。既见君子，德音孔胶。\n
        心乎爱矣，遐不谓矣？中心藏之，何日忘之！\n
        【229.白华】\n
        白华菅兮，白茅束兮。之子之远，俾我独兮。\n
        英英白云，露彼菅茅。天步艰难，之子不犹。\n
        滮池北流，浸彼稻田。啸歌伤怀，念彼硕人。\n
        樵彼桑薪，卬烘于煁。维彼硕人，实劳我心。\n
        鼓钟于宫，声闻于外。念子懆懆，视我迈迈。\n
        有鹙在梁，有鹤在林。维彼硕人，实劳我心。\n
        鸳鸯在梁，戢其左翼。之子无良，二三其德。\n
        有扁斯石，履之卑兮。之子之远，俾我疧兮。\n
        【230.绵蛮】\n
        绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。\n
        绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。\n
        绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。\n
        【231.瓠叶】\n
        幡幡瓠叶，采之亨之。君子有酒，酌言尝之。\n
        有兔斯首，炮之燔之。君子有酒，酌言献之。\n
        有兔斯首，燔之炙之。君子有酒，酌言酢之。\n
        有兔斯首，燔之炮之。君子有酒，酌言酬之。\n
        【232.渐渐之石】\n
        渐渐之石，维其高矣。山川悠远，维其劳矣。武人东征，不遑朝矣。\n
        渐渐之石，维其卒矣。山川悠远，曷其没矣？武人东征，不遑出矣。\n
        有豕白蹢，烝涉波矣。月离于毕，俾滂沱矣。武人东征，不皇他矣。\n
        【233.苕之华】\n
        苕之华，芸其黄矣。心之忧矣，维其伤矣！\n
        苕之华，其叶青青。知我如此，不如无生！\n
        牂羊坟首，三星在罶。人可以食，鲜可以饱！\n
        【234.何草不黄】\n
        何草不黄？何日不行？何人不将？经营四方。\n
        何草不玄？何人不矜？哀我征夫，独为匪民。\n
        匪兕匪虎，率彼旷野。哀我征夫，朝夕不暇。\n
        有芃者狐，率彼幽草。有栈之车，行彼周道。\n
        【大雅·文王之什】\n
        【235.文王】\n
        文王在上，于昭于天。周虽旧邦，其命维新。有周不显，帝命不时。文王陟降，在帝左右。\n
        亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。\n
        世之不显，厥犹翼翼。思皇多士，生此王国。王国克生，维周之桢；济济多士，文王以宁。\n
        穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。\n
        侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。\n
        无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！\n
        命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。\n
        【236.大明】\n
        明明在下，赫赫在上。天难忱斯，不易维王。天位殷适，使不挟四方。\n
        挚仲氏任，自彼殷商，来嫁于周，曰嫔于京。乃及王季，维德之行。\n
        大任有身，生此文王。维此文王，小心翼翼。昭事上帝，聿怀多福。厥德不回，以受方国。\n
        天监在下，有命既集。文王初载，天作之合。在洽之阳，在渭之涘。\n
        文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。\n
        有命自天，命此文王。于周于京，缵女维莘。长子维行，笃生武王。保右命尔，燮伐大商。\n
        殷商之旅，其会如林。矢于牧野，维予侯兴。上帝临女，无贰尔心。\n
        牧野洋洋，檀车煌煌，驷騵彭彭。维师尚父，时维鹰扬。涼彼武王，肆伐大商，会朝清明。\n
        【237.绵】\n
        绵绵瓜瓞。民之初生，自土沮漆。古公亶父，陶复陶冗，未有家室。\n
        古公亶父，来朝走马。率西水浒，至于岐下。爰及姜女，聿来胥宇。\n
        周原膴膴，堇荼如饴。爰始爰谋，爰契我龟，曰止曰时，筑室于兹。\n
        乃慰乃止，乃左乃右，乃疆乃理，乃宣乃亩。自西徂东，周爰执事。\n
        乃召司空，乃召司徒，俾立室家。其绳则直，缩版以载，作庙翼翼。\n
        捄之陾，度之薨薨，筑之登登，削屡冯冯。百堵皆兴，鼛鼓弗胜。\n
        乃立皋门，皋门有伉。乃立应门，应门将将。乃立冢土，戎丑攸行。\n
        肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！\n
        虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！\n
        【238.棫朴】\n
        芃芃棫朴，薪之槱之。济济辟王，左右趣之。\n
        济济辟王，左右奉璋。奉璋峨峨，髦士攸宜。\n
        淠彼泾舟，烝徒楫之。周王于迈，六师及之。\n
        倬彼云汉，为章于天。周王寿考，遐不作人？\n
        追琢其章，金玉其相。勉勉我王，纲纪四方。\n
        【239.旱麓】\n
        瞻彼旱麓，榛楛济济。岂弟君子，干禄岂弟。\n
        瑟彼玉瓒，黄流在中。岂弟君子，福禄攸降。\n
        鸢飞戾天，鱼跃于渊。岂弟君子，遐不作人？\n
        清酒既载，骍牡既备。以享以祀，以介景福。\n
        瑟彼柞棫，民所燎矣。岂弟君子，神所劳矣。\n
        莫莫葛藟，施于条枚。岂弟君子，求福不回。\n
        【240.思齐】\n
        思齐大任，文王之母，思媚周姜，京室之妇。大姒嗣徽音，则百斯男。\n
        惠于宗公，神罔时怨，神罔时恫。刑于寡妻，至于兄弟，以御于家邦。\n
        雍雍在宫，肃肃在庙。不显亦临，无射亦保。\n
        肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。\n
        【241.皇矣】\n
        皇矣上帝，临下有赫。监观四方，求民之莫。维此二国，其政不获。\n
        维彼四国，爰究爰度。上帝耆之，憎其式廓。乃眷西顾，此维与宅。\n
        作之屏之，其菑其翳。修之平之，其灌其栵。启之辟之，其柽其椐。\n
        攘之剔之，其檿其柘。帝迁明德，串夷载路。天立厥配，受命既固。\n
        帝省其山，柞棫斯拔，松柏斯兑。帝作邦作对，自大伯王季。维此王季，\n
        因心则友。则友其兄，则笃其庆，载锡之光。受禄无丧，奄有四方。\n
        维此王季，帝度其心。貊其德音，其德克明。克明克类，克长克君。\n
        王此大邦，克顺克比。比于文王，其德靡悔。既受帝祉，施于孙子。\n
        帝谓文王：无然畔援，无然歆羡，诞先登于岸。密人不恭，敢距大邦，\n
        侵阮徂共。王赫斯怒，爰整其旅，以按徂旅。以笃于周祜，以对于天下。\n
        依其在京，侵自阮疆。陟我高冈，无矢我陵。我陵我阿，无饮我泉，\n
        我泉我池。度其鲜原，居岐之阳，在渭之将。万邦之方，下民之王。\n
        帝谓文王：予怀明德，不大声以色，不长夏以革。不识不知，顺帝之则。\n
        帝谓文王：訽尔仇方，同尔弟兄。以尔钩援，与尔临冲，以伐崇墉。\n
        临冲闲闲，崇墉言言。执讯连连，攸馘安安。是类是禡，是致是附，\n
        四方以无侮。临冲茀茀，崇墉仡仡。是伐是肆，是绝是忽。四方以无拂。\n
        【242.灵台】\n
        经始灵台，经之营之。庶民攻之，不日成之。经始勿亟，庶民子来。\n
        王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。\n
        虡业维枞，贲鼓维镛。于论鼓钟，于乐辟雍。\n
        于论鼓钟，于乐辟雍。鼍鼓逢逢。矇瞍奏公。\n
        【243.下武】\n
        下武维周，世有哲王。三后在天，王配于京。\n
        王配于京，世德作求。永言配命，成王之孚。\n
        成王之孚，下土之式。永言孝思，孝思维则。\n
        媚兹一人，应侯顺德。永言孝思，昭哉嗣服。\n
        昭兹来许，绳其祖武。于万斯年，受天之祜。\n
        受天之祜，四方来贺。于万斯年，不遐有佐。\n
        【244.文王有声】\n
        文王有声，遹骏有声。遹求厥宁，遹观厥成。文王烝哉！\n
        文王受命，有此武功。既伐于崇，作邑于丰。文王烝哉！\n
        筑城伊淢，作丰伊匹。匪棘其欲，遹追来孝。王后烝哉！\n
        王公伊濯，维丰之垣。四方攸同，王后维翰。王后烝哉！\n
        丰水东注，维禹之绩。四方攸同，皇王维辟。皇王烝哉！\n
        镐京辟雍，自西自东，自南自北，无思不服。皇王烝哉！\n
        考卜维王，宅是镐京。维龟正之，武王成之。武王烝哉！\n
        丰水有芑，武王岂不仕？诒厥孙谋，以燕翼子。武王烝哉！\n
        【大雅·生民之什】\n
        【245.生民】\n
        厥初生民，时维姜嫄。生民如何？克禋克祀，以弗无子。\n
        履帝武敏歆，攸介攸止，载震载夙。载生载育，时维后稷。\n
        诞弥厥月，先生如达。不拆不副，无菑无害。以赫厥灵。\n
        上帝不宁，不康禋祀，居然生子。\n
        诞寘之隘巷，牛羊腓字之。诞寘之平林，会伐平林。\n
        诞寘之寒冰，鸟覆翼之。鸟乃去矣，后稷呱矣。\n
        实覃实訏，厥声载路。诞实匍匐，克岐克嶷。以就口食。\n
        蓺之荏菽，荏菽旆旆。禾役穟穟，麻麦幪幪，瓜瓞唪唪。\n
        诞后稷之穑，有相之道。茀厥丰草，种之黄茂。实方实苞，实种实褎。\n
        实发实秀，实坚实好。实颖实栗，即有邰家室。\n
        诞降嘉种，维秬维秠，维穈维芑。恒之秬秠，是获是亩。\n
        恒之穈芑，是任是负。以归肇祀。\n
        诞我祀如何？或舂或揄，或簸或蹂。释之叟叟，烝之浮浮。\n
        载谋载惟。取萧祭脂，取羝以軷，载燔载烈，以兴嗣岁。\n
        卬盛于豆，于豆于登。其香始升，上帝居歆。胡臭亶时。\n
        后稷肇祀。庶无罪悔，以迄于今。\n
        【246.行苇】\n
        敦彼行苇，牛羊勿践履。方苞方体，维叶泥泥。\n
        戚戚兄弟，莫远具尔。或肆之筵，或授之几。\n
        肆筵设席，授几有缉御。或献或酢，洗爵奠斝。\n
        醓醢以荐，或燔或炙。嘉肴脾臄，或歌或咢。\n
        敦弓既坚，四鍭既均，舍矢既均，序宾以贤。\n
        敦弓既句，既挟四鍭。四鍭如树，序宾以不侮。\n
        曾孙维主，酒醴维醽，酌以大斗，以祈黄耇。\n
        黄耇台背，以引以翼。寿考维祺，以介景福。\n
        【247.既醉】\n
        既醉以酒，既饱以德。君子万年，介尔景福。\n
        既醉以酒，尔肴既将。君子万年，介尔昭明。\n
        昭明有融，高朗令终，令终有俶。公尸嘉告。\n
        其告维何？笾豆静嘉。朋友攸摄，摄以威仪。\n
        威仪孔时，君子有孝子。孝子不匮，永锡尔类。\n
        其类维何？室家之壶。君子万年，永锡祚胤。\n
        其胤维何？天被尔禄。君子万年，景命有仆。\n
        其仆维何？厘尔女士。厘尔女士，从以孙子。\n
        【248.凫鹥】\n
        凫鹥在泾，公尸在燕来宁。尔酒既清，尔肴既馨。公尸燕饮，福禄来成。\n
        凫鹥在沙，公尸来燕来宜。尔酒既多，尔肴既嘉。公尸燕饮，福禄来为。\n
        凫鹥在渚，公尸来燕来处。尔酒既湑，尔肴伊脯。公尸燕饮，福禄来下。\n
        凫鹥在潀，公尸来燕来宗，既燕于宗，福禄攸降。公尸燕饮，福禄来崇。\n
        凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。\n
        【249.假乐】\n
        假乐君子，显显令德，宜民宜人。受禄于天，保右命之，自天申之。\n
        千禄百福，子孙千亿。穆穆皇皇，宜君宜王。不愆不忘，率由旧章。\n
        威仪抑抑，德音秩秩。无怨无恶，率由群匹。受福无疆，四方之纲。\n
        之纲之纪，燕及朋友。百辟卿士，媚于天子。不解于位，民之攸塈。\n
        【250.公刘】\n
        笃公刘，匪居匪康。乃埸乃疆，乃积乃仓；乃裹餱粮，于橐于囊。\n
        思辑用光，弓矢斯张；干戈戚扬，爰方启行。\n
        笃公刘，于胥斯原。既庶既繁，既顺乃宣，而无永叹。陟则在巘，\n
        复降在原。何以舟之？维玉及瑶，鞞琫容刀。\n
        笃公刘，逝彼百泉。瞻彼溥原，乃陟南冈。乃觏于京，京师之野。\n
        于时处处，于时庐旅，于时言言，于时语语。\n
        笃公刘，于京斯依。跄跄济济，俾筵俾几。既登乃依，乃造其曹。\n
        执豕于牢，酌之用匏。食之饮之，君之宗之。\n
        笃公刘，既溥既长。既景乃冈，相其阴阳，观其流泉。其军三单，\n
        度其隰原。彻田为粮，度其夕阳。豳居允荒。\n
        笃公刘，于豳斯馆。涉渭为乱，取厉取锻，止基乃理。爰众爰有，\n
        夹其皇涧。溯其过涧。止旅乃密，芮鞫之即。\n
        【251.泂酌】\n
        泂酌彼行潦，挹彼注兹，可以餴饎。岂弟君子，民之父母。\n
        泂酌彼行潦，挹彼注兹，可以濯罍。岂弟君子，民之攸归。\n
        泂酌彼行潦，挹彼注兹，可以濯溉。岂弟君子，民之攸墍。\n
        【252.卷阿】\n
        有卷者阿，飘风自南。岂弟君子，来游来歌，以矢其音。\n
        伴奂尔游矣，优游尔休矣。岂弟君子，俾尔弥尔性，似先公酋矣。\n
        尔土宇昄章，亦孔之厚矣。岂弟君子，俾尔弥尔性，百神尔主矣。\n
        尔受命长矣，茀禄尔康矣。岂弟君子，俾尔弥尔性，纯嘏尔常矣。\n
        有冯有翼，有孝有德，以引以翼。岂弟君子，四方为则。\n
        颙颙卬卬，如圭如璋，令闻令望。岂弟君子，四方为纲。\n
        凤凰于飞，翙翙其羽，亦集爰止。蔼蔼王多吉士，维君子使，媚于天子。\n
        凤凰于飞，翙翙其羽，亦傅于天。蔼蔼王多吉人，维君子命，媚于庶人。\n
        凤凰鸣矣，于彼高冈。梧桐生矣，于彼朝阳。菶菶萋萋，雍雍喈喈。\n
        君子之车，既庶且多。君子之马，既闲且驰。矢诗不多，维以遂歌。\n
        【253.民劳】\n
        民亦劳止，汔可小康。惠此中国，以绥四方。无纵诡随，以谨无良。\n
        式遏寇虐，憯不畏明。柔远能迩，以定我王。\n
        民亦劳止，汔可小休。惠此中国，以为民逑。无纵诡随，以谨惛怓。\n
        式遏寇虐，无俾民忧。无弃尔劳，以为王休。\n
        民亦劳止，汔可小息。惠此京师，以绥四国。无纵诡随，以谨罔极。\n
        式遏寇虐，无俾作慝。敬慎威仪，以近有德。\n
        民亦劳止，汔可小愒。惠此中国，俾民忧泄。无纵诡随，以谨丑厉。\n
        式遏寇虐，无俾正败。戎虽小子，而式弘大。\n
        民亦劳止，汔可小安。惠此中国，国无有残。无纵诡随，以谨缱绻。\n
        式遏寇虐，无俾正反。王欲玉女，是用大谏。\n
        【254.板】\n
        上帝板板，下民卒瘅。出话不然，为犹不远。\n
        靡圣管管。不实于亶。犹之未远，是用大谏。\n
        天之方难，无然宪宪。天之方蹶，无然泄泄。\n
        辞之辑矣，民之洽矣。辞之怿矣，民之莫矣。\n
        我虽异事，及尔同僚。我即尔谋，听我嚣嚣。\n
        我言维服，勿以为笑。先民有言，询于刍荛。\n
        天之方虐，无然谑谑。老夫灌灌，小子蹻蹻。\n
        匪我言耄，尔用忧谑。多将熇熇，不可救药。\n
        天之方懠。无为夸毗。威仪卒迷，善人载尸。\n
        民之方殿屎，则莫我敢葵？丧乱蔑资，曾莫惠我师？\n
        天之牖民，如埙如篪，如璋如圭，如取如携。\n
        携无曰益，牖民孔易。民之多辟，无自立辟。\n
        价人维藩，大师维垣，大邦维屏，大宗维翰，\n
        怀德维宁，宗子维城。无俾城坏，无独斯畏。\n
        敬天之怒，无敢戏豫。敬天之渝，无敢驰驱。\n
        昊天曰明，及尔出王。昊天曰旦，及尔游衍。\n
        【大雅·荡之什】\n
        【255.荡】\n
        荡荡上帝，下民之辟。疾威上帝，其命多辟。\n
        天生烝民，其命匪谌。靡不有初，鲜克有终。\n
        文王曰咨，咨汝殷商。曾是彊御？曾是掊克？\n
        曾是在位？曾是在服？天降滔德，女兴是力。\n
        文王曰咨，咨女殷商。而秉义类，彊御多怼。\n
        流言以对。寇攘式内。侯作侯祝，靡届靡究。\n
        文王曰咨，咨女殷商。女炰烋于中国。敛怨以为德。\n
        不明尔德，时无背无侧。尔德不明，以无陪无卿。\n
        文王曰咨，咨女殷商。天不湎尔以酒，不义从式。\n
        既衍尔止。靡明靡晦。式号式呼。俾昼作夜。\n
        文王曰咨，咨女殷商。如蜩如螗，如沸如羹。\n
        小大近丧，人尚乎由行。内奰于中国，覃及鬼方。\n
        文王曰咨，咨女殷商。匪上帝不时，殷不用旧。\n
        虽无老成人，尚有典刑。曾是莫听，大命以倾。\n
        文王曰咨，咨女殷商。人亦有言：颠沛之揭，\n
        枝叶未有害，本实先拨。殷鉴不远，在夏后之世。\n
        【256.抑】\n
        抑抑威仪，维德之隅。人亦有言：靡哲不愚，庶人之愚，亦职维疾。\n
        哲人之愚，亦维斯戾。无竞维人，四方其训之。有觉德行，四国顺之。\n
        訏谟定命，远犹辰告。敬慎威仪，维民之则。其在于今，兴迷乱于政。\n
        颠覆厥德，荒湛于酒。女虽湛乐从，弗念厥绍。罔敷求先王，克共明刑。\n
        肆皇天弗尚，如彼泉流，无沦胥以亡。夙兴夜寐，洒扫庭内，维民之章。\n
        修尔车马，弓矢戎兵，用戒戎作，用逷蛮方。质尔人民，谨尔侯度，用戒不虞。\n
        慎尔出话，敬尔威仪，无不柔嘉。白圭之玷，尚可磨也；斯言之玷，不可为也！\n
        无易由言，无曰苟矣，莫扪朕舌，言不可逝矣。无言不仇，无德不报。\n
        惠于朋友，庶民小子。子孙绳绳，万民靡不承。视尔友君子，辑柔尔颜，不遐有愆。\n
        相在尔室，尚不愧于屋漏。无曰不显，莫予云觏。神之格思，不可度思，矧可射思！\n
        辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。\n
        彼童而角，实虹小子。荏染柔木，言缗之丝。温温恭人，维德之基。\n
        其维哲人，告之话言，顺德之行。其维愚人，覆谓我僭。民各有心。\n
        于乎小子，未知臧否。匪手携之，言示之事。匪面命之，言提其耳。\n
        借曰未知，亦既抱子。民之靡盈，谁夙知而莫成？昊天孔昭，我生靡乐。\n
        视尔梦梦，我心惨惨。诲尔谆谆，听我藐藐。匪用为教，覆用为虐。\n
        借曰未知，亦聿既耄。于乎，小子，告尔旧止。听用我谋，庶无大悔。\n
        天方艰难，曰丧厥国。取譬不远，昊天不忒。回遹其德，俾民大棘。\n
        【257.桑柔】\n
        菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？\n
        四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。\n
        国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？\n
        忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。\n
        为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。\n
        如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？\n
        天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。\n
        维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。\n
        瞻彼中林，甡甡其鹿。朋友已谮，不胥以穀。人亦有言：进退维谷。\n
        维此圣人，瞻言百里。维彼愚人，覆狂以喜。匪言不能，胡斯畏忌？\n
        维此良人，弗求弗迪。维彼忍心，是顾是复。民之贪乱，宁为荼毒。\n
        大风有隧，有空大谷。维此良人，作为式穀。维彼不顺，征以中垢。\n
        大风有隧，贪人败类。听言则对，诵言如醉。匪用其良，复俾我悖。\n
        嗟尔朋友，予岂不知而作。如彼飞虫，时亦弋获。既之阴女，反予来赫。\n
        民之罔极，职凉善背。为民不利，如云不克。民之回遹，职竞用力。\n
        民之未戾，职盗为寇。凉曰不可，覆背善詈。虽曰匪予，既作尔歌！\n
        【258.云汉】\n
        倬彼云汉，昭回于天。王曰：於乎！何辜今之人？天降丧乱，饥馑荐臻。\n
        靡神不举，靡爱斯牲。圭壁既卒，宁莫我听？\n
        旱既大甚，蕴隆虫虫。不殄禋祀，自郊徂宫。上下奠瘗，靡神不宗。\n
        后稷不克，上帝不临。耗斁下土，宁丁我梗\n
        旱既大甚，则不可推。兢兢业业，如霆如雷。周余黎民，靡有孑遗。\n
        昊天上帝，则不我遗。胡不相畏？先祖于摧。\n
        旱既大甚，则不可沮。赫赫炎炎，云我无所。大命近止，靡瞻靡顾。\n
        群公先正，则不我助。父母先祖，胡宁忍予？\n
        旱既大甚，涤涤山川。旱魃为虐，如惔如焚。我心惮暑，忧心如熏。\n
        群公先正，则不我闻。昊天上帝，宁俾我遁？\n
        旱既大甚，黾勉畏去。胡宁瘨我以旱？憯不知其故。祈年孔夙，方社不莫。\n
        昊天上帝，则不我虞。\n
        敬恭明神，宜无悔怒。旱既大甚，散无友纪。鞫哉庶正，疚哉冢宰。\n
        趣马师氏，膳夫左右。靡人不周。无不能止，瞻卬昊天，云如何里！\n
        瞻卬昊天，有嘒其星。大夫君子，昭假无赢。大命近止，无弃尔成。\n
        何求为我。以戾庶正。瞻卬昊天，曷惠其宁？\n
        【259.崧高】\n
        崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。\n
        亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。\n
        王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。\n
        申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。\n
        王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。\n
        申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。\n
        申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。\n
        申伯之德，柔惠且直。揉此万邦，闻于四国。吉甫作诵，其诗孔硕。其风肆好，以赠申伯。\n
        【260.烝民】\n
        天生烝民，有物有则。民之秉彝，好是懿德。天监有周，昭假于下。保兹天子，生仲山甫。\n
        仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。\n
        王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。\n
        肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。\n
        人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。\n
        人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。\n
        仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。\n
        四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。\n
        【261.韩奕】\n
        奕奕梁山，维禹甸之，有倬其道。韩侯受命，王亲命之：缵戎祖考，无废朕命。\n
        夙夜匪解，虔共尔位，朕命不易。粲不庭方，以佐戎辟。\n
        四牡奕奕，孔修且张。韩侯入觐，以其介圭，入觐于王。王锡韩侯，淑旂绥章，\n
        簟茀错衡，玄衮赤舄，钩膺镂锡，郭鞃浅幭，鞗革金厄。\n
        韩侯出祖，出宿于屠。显父饯之，清酒百壶。其殽维何？炰鳖鲜鱼。其蔌维何？\n
        维笋及蒲。其赠维何？乘马路车。笾豆有且。侯氏燕胥。\n
        韩侯取妻，汾王之甥，蹶父之子。韩侯迎止，于蹶之里。百两彭彭，八鸾锵锵，\n
        不显其光。诸娣从之，祁祁如云。韩侯顾之，烂其盈门。\n
        蹶父孔武，靡国不到。为韩姞相攸，莫如韩乐。孔乐韩土，川泽訏訏，鲂鱮甫甫，\n
        麀鹿噳噳，有熊有罴，有猫有虎。庆既令居，韩姞燕誉。\n
        溥彼韩城，燕师所完。以先祖受命，因时百蛮。王锡韩侯，其追其貊。奄受北国，\n
        因以其伯。实墉实壑，实亩实藉。献其貔皮，赤豹黄罴。\n
        【262.江汉】\n
        江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。\n
        江汉汤汤，武夫洸洸。经营四方，告成于王。四方既平，王国庶定。时靡有争，王心载宁。\n
        江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。\n
        王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。\n
        厘尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！\n
        虎拜稽首，对扬王休。作召公考：天子万寿！明明天子，令闻不已，矢其文德，洽此四国。\n
        【263.常武】\n
        赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。\n
        王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。\n
        赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。\n
        王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。\n
        王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。\n
        王犹允塞，徐方既来。徐方既同，天子之功。四方既平，徐方来庭。徐方不回，王曰还归。\n
        【264.瞻卬】\n
        瞻卬昊天，则不我惠。孔填不宁，降此大厉。邦靡有定，士民其瘵。\n
        蟊贼蟊疾，靡有夷届。罪罟不收，靡有夷瘳。\n
        人有土田，女反有之。人有民人，女覆夺之。此宜无罪，女反收之。\n
        彼宜有罪，女覆说之。\n
        哲夫成城，哲妇倾城。懿厥哲妇，为枭为鸱。妇有长舌，维厉之阶。\n
        乱匪降自天，生自妇人。匪教匪诲，时维妇寺。\n
        鞫人忮忒。谮始竞背。岂曰不极？伊胡为慝？如贾三倍，君子是识。\n
        妇无公事，休其蚕织。\n
        天何以剌？何神不富？舍尔介狄，维予胥忌。不吊不祥，威仪不类。\n
        人之云亡，邦国殄瘁。\n
        天之降罔，维其优矣。人之云亡，心之忧矣。天之降罔，维其几矣。\n
        人之云亡，心之悲矣。\n
        觱沸槛泉，维其深矣。心之忧矣，宁自今矣？不自我先，不自我后。\n
        藐藐昊天，无不克巩。无忝皇祖，式救尔后。\n
        【265.召旻】\n
        旻天疾威，天笃降丧。瘨我饥馑，民卒流亡。我居圉卒荒。\n
        天降罪罟，蟊贼内讧。昏椓靡共，溃溃回遹，实靖夷我邦。\n
        皋皋訿訿，曾不知其玷。兢兢业业，孔填不宁，我位孔贬。\n
        如彼岁旱，草不溃茂，如彼栖苴。我相此邦，无不溃止。\n
        维昔之富不如时，维今之疚不如兹。彼疏斯粺，胡不自替？职兄斯引。\n
        池之竭矣，不云自频。泉之竭矣，不云自中。溥斯害矣，职兄斯弘，不災我躬。\n
        昔先王受命，有如召公，日辟国百里，今也日蹙国百里。於乎哀哉！维今之人，不尚有旧！\n
        【周颂·清庙之什】\n
        【266.清庙】\n
        于穆清庙，肃雍显相。济济多士，秉文之德。对越在天，骏奔走在庙。不显不承，无射于人斯。\n
        【267.维天之命】\n
        维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。\n
        【268.维清】\n
        维清缉熙，文王之典。肇禋，迄用有成，维周之祯。\n
        【269.烈文】\n
        烈文辟公，锡兹祉福。惠我无疆，子孙保之。无封靡于尔邦，维王其崇之。\n
        念兹戎功，继序其皇之。无竞维人，四方其训之。不显维德，百辟其刑之。於乎，前王不忘！\n
        【270.天作】\n
        天作高山，大王荒之。彼作矣，文王康之。彼徂矣，岐有夷之行。子孙保之。\n
        【271.昊天有成命】\n
        昊天有成命，二后受之。成王不敢康，夙夜基命宥密。於缉熙！单厥心，肆其靖之。\n
        【272.我将】\n
        我将我享，维羊维牛，维天其右之。仪式刑文王之典，日靖四方。\n
        伊嘏文王，既右飨之。我其夙夜，畏天之威，于时保之。\n
        【273.时迈】\n
        时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。\n
        明昭有周，式序在位。载戢干戈，载橐弓矢。我求懿德，肆于时夏，允王保之。\n
        【274.执竞】\n
        执竞武王，无竞维烈。不显成康，上帝是皇。自彼成康，奄有四方，斤斤其明。\n
        钟鼓喤喤，磬莞将将，降福穰穰。降福简简，威仪反反。既醉既饱，福禄来反。\n
        【275.思文】\n
        思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。\n
        【周颂·臣工之什】\n
        【276.臣工】\n
        嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？\n
        于皇来牟，将受厥明。明昭上帝，迄用康年。命我众人：庤乃钱镈，奄观铚艾。\n
        【277.噫嘻】\n
        噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。\n
        【278.振鹭】\n
        振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。\n
        【279.丰年】\n
        丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。\n
        【280.有瞽】\n
        有瞽有瞽，在周之庭。设业设虡，崇牙树羽。应田县鼓，鞉磬柷圉。既备\n
        乃奏，箫管备举。喤喤厥声，肃雍和鸣，先祖是听。我客戾止，永观厥成。\n
        【281.潜】\n
        猗与漆沮，潜有多鱼。有鳣有鲔，鲦鲿鰋鲤。以享以祀，以介景福。\n
        【282.雝】\n
        有来雝雝，至止肃肃。相维辟公，天子穆穆。于荐广牡，相予肆祀。假哉皇考！绥予孝子。\n
        宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。\n
        【283.载见】\n
        载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。\n
        以介眉寿，永言保之，思皇多祜。烈文辟公，绥以多福，俾缉熙于纯嘏。\n
        【284.有客】\n
        有客有客，亦白其马。有萋有且，敦琢其旅。有客宿宿，有客信信。\n
        言授之絷，以絷其马。薄言追之，左右绥之。既有淫威，降福孔夷。\n
        【285.武】\n
        于皇武王！无竞维烈。允文文王，克开厥后。嗣武受之，胜殷遏刘，耆定尔功。\n
        【周颂·闵予小子之什】\n
        【286.闵予小子】\n
        闵予小子，遭家不造，嬛嬛在疚。于乎皇考，永世克孝。\n
        念兹皇祖，陟降庭止。维予小子，夙夜敬止。于乎皇王，继序思不忘。\n
        【287.访落】\n
        访予落止，率时昭考。于乎悠哉，朕未有艾。将予就之，继犹判涣。\n
        维予小子，未堪家多难。绍庭上下，陟降厥家。休矣皇考，以保明其身。\n
        【288.敬之】\n
        敬之敬之，天维显思，命不易哉。无曰高高在上，陟降厥士，日监在兹。\n
        维予小子，不聪敬止。日就月将，学有缉熙于光明。佛时仔肩，示我显德行。\n
        【289.小毖】\n
        予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。\n
        【290.载芟】\n
        载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。\n
        有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。\n
        有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。\n
        有飶其香。邦家之光。有椒其馨，胡考之宁。匪且有且，匪今斯今，振古如兹。\n
        【291.良耜】\n
        畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。\n
        其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。\n
        其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。\n
        【292.丝衣】\n
        丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。\n
        【293.酌】\n
        于铄王师，遵养时晦。时纯熙矣，是用大介。我龙受之，蹻蹻王之造。载用有嗣，实维尔公允师。\n
        【294.桓】\n
        绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。\n
        【295.赉】\n
        文王既勤止，我应受之。敷时绎思，我徂维求定。时周之命，于绎思。\n
        【296.般】\n
        于皇时周！陟其高山，嶞山乔岳，允犹翕河。敷天之下，裒时之对。时周之命。\n
        【鲁颂·駉之什】\n
        【297.駉】\n
        駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。\n
        駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。\n
        駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。\n
        駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。\n
        【298.有駜】\n
        有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！\n
        有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！\n
        有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！\n
        【299.泮水】\n
        思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。\n
        思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。\n
        思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。\n
        穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。\n
        明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。\n
        济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。\n
        角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。\n
        翩彼飞鸮，集于泮林。食我桑黮，怀我好音。憬彼淮夷，来献其琛。元龟象齿，大赂南金。\n
        【300.閟宫】\n
        閟宫有侐，实实枚枚。赫赫姜嫄，其德不回。上帝是依，无灾无害。\n
        弥月不迟，是生后稷。降之百福。黍稷重穋，稙稚菽麦。奄有下国，俾民稼穑。\n
        有稷有黍，有稻有秬。奄有下土，缵禹之绪。后稷之孙，实维大王。\n
        居岐之阳，实始剪商。至于文武，缵大王之绪，致天之届，于牧之野。\n
        无贰无虞，上帝临女。敦商之旅，克咸厥功。王曰叔父，建尔元子，俾侯于鲁。\n
        大启尔宇，为周室辅。乃命鲁公，俾侯于东。锡之山川，土田附庸。\n
        周公之孙，庄公之子。龙旂承祀。六辔耳耳。春秋匪解，享祀不忒。\n
        皇皇后帝！皇祖后稷！享以骍牺，是飨是宜。降福既多，周公皇祖，亦其福女。\n
        秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。\n
        孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。\n
        三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。\n
        烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。\n
        黄发台背，寿胥与试。俾尔昌而大，俾尔耆而艾。万有千岁，眉寿无有害。\n
        泰山岩岩，鲁邦所詹。奄有龟蒙，遂荒大东。至于海邦，淮夷来同。\n
        莫不率从，鲁侯之功。保有凫绎，遂荒徐宅。至于海邦，淮夷蛮貊。\n
        及彼南夷，莫不率从。莫敢不诺，鲁侯是若。天锡公纯嘏，眉寿保鲁。\n
        居常与许，复周公之宇。鲁侯燕喜，令妻寿母。宜大夫庶士，邦国是有。\n
        既多受祉，黄发儿齿。徂徠之松，新甫之柏。是断是度，是寻是尺。\n
        松桷有舄，路寝孔硕，新庙奕奕。奚斯所作，孔曼且硕，万民是若。\n
        商颂\n
        【301.那】\n
        猗与那与！置我鞉鼓。奏鼓简简，衎我烈祖。汤孙奏假，绥我思成。\n
        鞉鼓渊渊，嘒嘒管声。既和且平，依我磬声。于赫汤孙！穆穆厥声。\n
        庸鼓有斁，万舞有奕。我有嘉客，亦不夷怿。自古在昔，先民有作。\n
        温恭朝夕，执事有恪，顾予烝尝，汤孙之将。\n
        【302.烈祖】\n
        嗟嗟烈祖！有秩斯祜。申锡无疆，及尔斯所。既载清酤，赉我思成。\n
        亦有和羹，既戒既平。鬷假无言，时靡有争。绥我眉寿，黄耇无疆。\n
        约軧错衡，八鸾鸧鸧。以假以享，我受命溥将。自天降康，丰年穰穰。\n
        来假来飨，降福无疆。顾予烝尝，汤孙之将。\n
        【303.玄鸟】\n
        天命玄鸟，降而生商，宅殷土芒芒。古帝命武汤，正域彼四方。\n
        方命厥后，奄有九有。商之先后，受命不殆，在武丁孙子。武丁孙子，武王靡不胜。\n
        龙旂十乘，大糦是承。邦畿千里，维民所止，肇域彼四海。\n
        四海来假，来假祁祁。景员维河。殷受命咸宜，百禄是何。\n
        【304.长发】\n
        浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。\n
        玄王桓拨，受小国是达，受大国是达。率履不越，遂视既发。相士烈烈。海外有截。\n
        帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。\n
        受小球大球，为下国缀旒，何天之休。不竞不絿，不刚不柔。敷政优优。百禄是遒。\n
        受小共大共，为下国骏厖。何天之龙，敷奏其勇。不震不动，不戁不竦，百禄是总。\n
        武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。\n
        昔在中叶，有震且业。允也天子，降予卿士。实维阿衡，实左右商王。\n
        【305.殷武】\n
        挞彼殷武，奋伐荆楚。深入其阻，裒荆之旅。有截其所，汤孙之绪。\n
        维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。\n
        天命多辟，设都于禹之绩。岁事来辟，勿予祸适，稼穑匪解。\n
        天命降监，下民有严。不僭不滥，不敢怠遑。命于下国，封建厥福。\n
        商邑翼翼，四方之极。赫赫厥声，濯濯厥灵。寿考且宁，以保我后生。\n
        陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。\n

    </string>
    <string name="shangshu">
        尚书\n
        共25957字\n
        ●虞书·尧典第一\n
        　　昔在帝尧，聪明文思，光宅天下。将逊于位，让于虞舜，作《尧典》。\n
        　　曰若稽古帝尧，曰放勋，钦、明、文、思、安安，允恭克让，光被四表，格于上下。克明俊德，以亲九族。九族既睦，平章百姓。百姓昭明，协和万邦。黎民于变时雍。\n
        　　乃命羲和，钦若昊天，历象日月星辰，敬授人时。分命羲仲，宅嵎夷，曰旸谷。寅宾出日，平秩东作。日中，星鸟，以殷仲春。厥民析，鸟兽孳尾。申命羲叔，宅南交。平秩南为，敬致。日永，星火，以正仲夏。厥民因，鸟兽希革。分命和仲，宅西，曰昧谷。寅饯纳日，平秩西成。宵中，星虚，以殷仲秋。厥民夷，鸟兽毛毨。申命和叔，宅朔方，曰幽都。平在朔易。日短，星昴，以正仲冬。厥民隩，鸟兽鹬毛。帝曰：“咨！汝羲暨和。期三百有六旬有六日，以闰月定四时，成岁。允厘百工，庶绩咸熙。”\n
        　　帝曰：“畴咨若时登庸？”放齐曰：“胤子朱启明。”帝曰：“吁！嚣讼可乎？”\n
        　　帝曰：“畴咨若予采？”兜曰：“都！共工方鸠僝功。”帝曰：“吁！静言庸违，象恭滔天。”\n
        　　帝曰：“咨！四岳，汤汤洪水方割，荡荡怀山襄陵，浩浩滔天。下民其咨，有能俾乂？”佥曰：“於！鲧哉。”帝曰：“吁！咈哉，方命圮族。”岳曰：“异哉！试可乃已。”\n
        　　帝曰：“往，钦哉！”九载，绩用弗成。\n
        　　帝曰：“咨！四岳。朕在位七十载，汝能庸命，巽朕位？”岳曰：“否德忝帝位。”曰：“明明扬侧陋。”师锡帝曰：“有鳏在下，曰虞舜。”帝曰：“俞？予闻，如何？”岳曰：“瞽子，父顽，母嚣，象傲；克谐以孝，烝烝乂，不格奸。”帝曰：“我其试哉！女于时，观厥刑于二女。”厘降二女于妫汭，嫔于虞。帝曰：“钦哉！”\n
        ●虞书·舜典第二\n
        　　虞舜侧微，尧闻之聪明，将使嗣位，历试诸难，作《舜典》。\n
        　　曰若稽古帝舜，曰重华协于帝。濬哲文明，温恭允塞，玄德升闻，乃命以位。慎徽五典，五典克从；纳于百揆，百揆时叙；宾于四门，四门穆穆；纳于大麓，烈风雷雨弗迷。帝曰：“格！汝舜。询事考言，乃言底可绩，三载。汝陟帝位。”\n
        　　舜让于德，弗嗣。正月上日，受终于文祖。在璿玑玉衡，以齐七政。肆类于上帝，禋于六宗，望于山川，遍于群神。辑五瑞。既月乃日，觐四岳群牧，班瑞于群后。\n
        　　岁二月，东巡守，至于岱宗，柴。望秩于山川，肆觐东后。协时月正日，同律度量衡。修五礼、五玉、三帛、二生、一死贽。如五器，卒乃复。五月南巡守，至于南岳，如岱礼。八月西巡守，至于西岳，如初。十有一月朔巡守，至于北岳，如西礼。归，格于艺祖，用特。五载一巡守，群后四朝。敷奏以言，明试以功，车服以庸。\n
        　　肇十有二州，封十有二山，濬川。\n
        　　象以典刑，流宥五刑，鞭作官刑，扑作教刑，金作赎刑。眚灾肆赦，怙终贼刑。钦哉，钦哉，惟刑之恤哉！\n
        　　流共工于幽州，放欢兜于崇山，窜三苗于三危，殛鲧于羽山，四罪而天下咸服。二十有八载，帝乃殂落。百姓如丧考妣，三载，四海遏密八音。\n
        　　月正元日，舜格于文祖，询于四岳，辟四门，明四目，达四聪。“咨，十有二牧！”曰：“食哉惟时！柔远能迩，惇德允元，而难任人，蛮夷率服。”\n
        　　舜曰：“咨，四岳！有能奋庸熙帝之载，使宅百揆亮采，惠畴？”佥曰：“伯禹作司空。”帝曰：“俞，咨！禹，汝平水土，惟时懋哉！”禹拜稽首，让于稷、契暨皋陶。帝曰：“俞，汝往哉！”\n
        　　帝曰：“弃，黎民阻饥，汝后稷，播时百谷。”\n
        　　帝曰：“契，百姓不亲，五品不逊。汝作司徒，敬敷五教，在宽。”\n
        　　帝曰：“皋陶，蛮夷猾夏，寇贼奸宄。汝作士，五刑有服，五服三就。五流有宅，五宅三居。惟明克允！”\n
        　　帝曰：“畴若予工？”佥曰：“垂哉！”帝曰：“俞，咨！垂，汝共工。”垂拜稽首，让于殳斨暨伯与。”帝曰：“俞，往哉！汝谐。”\n
        　　帝曰：“畴若予上下草木鸟兽？”佥曰：“益哉！”帝曰：“俞，咨！益，汝作朕虞。”益拜稽首，让于朱虎、熊罴。帝曰：“俞，往哉！汝谐。”\n
        　　帝曰：“咨！四岳，有能典朕三礼？’佥曰：“伯夷！”帝曰：“俞，咨！伯，汝作秩宗。夙夜惟寅，直哉惟清。”伯拜稽首，让于夔、龙。帝曰：“俞，往，钦哉！”\n
        　　帝曰：“夔！命汝典乐，教胄子，直而温，宽而栗，刚而无虐，简而无傲。诗言志，歌永言，声依永，律和声。八音克谐，无相夺伦，神人以和。”夔曰：“於！予击石拊石，百兽率舞。”\n
        　　帝曰：“龙，朕塈谗说殄行，震惊朕师。命汝作纳言，夙夜出纳朕命，惟允！”\n
        　　帝曰：“咨！汝二十有二人，钦哉！惟时亮天功。”三载考绩，三考，黜陟幽明，庶绩咸熙。分北三苗。舜生三十征，庸三十，在位五十载，陟方乃死。\n
        　　〖汩作九共槀饫〗\n
        　　帝釐下土，方设居方，别生分类。作《汩作》、《九共》九篇、《槀饫》。\n
        ●虞书·大禹谟第三\n
        　　皋陶矢厥谟，禹成厥功，帝舜申之。作《大禹》、《皋陶谟》、《益稷》。\n
        　　曰若稽古大禹，曰文命敷于四海，祗承于帝。曰：“后克艰厥后，臣克艰厥臣，政乃乂，黎民敏德。”\n
        　　帝曰：“俞！允若兹，嘉言罔攸伏，野无遗贤，万邦咸宁。稽于众，舍己从人，不虐无告，不废困穷，惟帝时克。”\n
        　　益曰：“都，帝德广运，乃圣乃神，乃武乃文。皇天眷命，奄有四海为天下君。”禹曰：“惠迪吉，从逆凶，惟影响。”\n
        　　益曰：“吁！戒哉！儆戒无虞，罔失法度。罔游于逸，罔淫于乐。任贤勿贰，去邪勿疑。疑谋勿成，百志惟熙。罔违道以干百姓之誉，罔咈百姓以从己之欲。无怠无荒，四夷来王。”\n
        　　禹曰：“於！帝念哉！德惟善政，政在养民。水、火、金、木、土、谷，惟修；正德、利用、厚生、惟和。九功惟叙，九叙惟歌。戒之用休，董之用威，劝之以九歌俾勿坏。”\n
        　　帝曰：“俞！地平天成，六府三事允治，万世永赖，时乃功。”\n
        　　帝曰：“格，汝禹！朕宅帝位三十有三载，耄期倦于勤。汝惟不怠，总朕师。”\n
        　　禹曰：“朕德罔克，民不依。皋陶迈种德，德乃降，黎民怀之。帝念哉！念兹在兹，释兹在兹，名言兹在兹，允出兹在兹，惟帝念功。”\n
        　　帝曰：“皋陶，惟兹臣庶，罔或干予正。汝作士，明于五刑，以弼五教。期于予治，刑期于无刑，民协于中，时乃功，懋哉。”\n
        　　皋陶曰：“帝德罔愆，临下以简，御众以宽；罚弗及嗣，赏延于世。宥过无大，刑故无小；罪疑惟轻，功疑惟重；与其杀不辜，宁失不经；好生之德，洽于民心，兹用不犯于有司。”\n
        　　帝曰：“俾予从欲以治，四方风动，惟乃之休。”\n
        　　帝曰：“来，禹！降水儆予，成允成功，惟汝贤。克勤于邦，克俭于家，不自满假，惟汝贤。汝惟不矜，天下莫与汝争能。汝惟不伐，天下莫与汝争功。予懋乃德，嘉乃丕绩，天之历数在汝躬，汝终陟元后。人心惟危，道心惟微，惟精惟一，允执厥中。无稽之言勿听，弗询之谋勿庸。可爱非君？可畏非民？众非元后，何戴？后非众，罔与守邦？钦哉！慎乃有位，敬修其可愿，四海困穷，天禄永终。惟口出好兴戎，朕言不再。”\n
        　　禹曰：“枚卜功臣，惟吉之从。”\n
        　　帝曰：“禹！官占惟先蔽志，昆命于元龟。朕志先定，询谋佥同，鬼神其依，龟筮协从，卜不习吉。”禹拜稽首，固辞。帝曰：“毋！惟汝谐。”\n
        　　正月朔旦，受命于神宗，率百官若帝之初。帝曰：“咨，禹！惟时有苗弗率，汝徂征。”\n
        　　禹乃会群后，誓于师曰：“济济有众，咸听朕命。蠢兹有苗，昏迷不恭，侮慢自贤，反道败德，君子在野，小人在位，民弃不保，天降之咎，肆予以尔众士，奉辞伐罪。尔尚一乃心力，其克有勋。”\n
        　　三旬，苗民逆命。益赞于禹曰：“惟德动天，无远弗届。满招损，谦受益，时乃天道。帝初于历山，往于田，日号泣于旻天，于父母，负罪引慝。祗载见瞽叟，夔夔斋栗，瞽亦允若。至諴感神，矧兹有苗。”\n
        　　禹拜昌言曰：“俞！”班师振旅。帝乃诞敷文德，舞干羽于两阶，七旬有苗格。\n
        ●虞书·皋陶谟第四\n
        　　曰若稽古皋陶曰：“允迪厥德，谟明弼谐。”禹曰：“俞，如何？”皋陶曰：“都！慎厥身，修思永。惇叙九族，庶明励翼，迩可远在兹。”禹拜昌言曰：“俞！”\n
        　　皋陶曰：“都！在知人，在安民。”禹曰：“吁！咸若时，惟帝其难之。知人则哲，能官人。安民则惠，黎民怀之。能哲而惠，何忧乎兜？何迁乎有苗？何畏乎巧言令色孔壬？”\n
        　　皋陶曰：“都！亦行有九德。亦言，其人有德，乃言曰，载采采。”禹曰：“何？”\n
        　　皋陶曰：“宽而栗，柔而立，愿而恭，乱而敬，扰而毅，直而温，简而廉，刚而塞，强而义。彰厥有常，吉哉！日宣三德，夙夜浚明有家；日严祗敬六德，亮采有邦。翕受敷施，九德咸事，俊乂在官。百僚师师，百工惟时，抚于五辰，庶绩其凝。无教逸欲，有邦兢兢业业，一日二日万几。无旷庶官，天工，人其代之。天叙有典，敕我五典五惇哉！天秩有礼，自我五礼有庸哉！同寅协恭和衷哉！天命有德，五服五章哉！天讨有罪，五刑五用哉！政事懋哉懋哉！”“天聪明，自我民聪明。天明畏，自我民明威。达于上下，敬哉有土！”\n
        　　皋陶曰：“朕言惠可厎行？”禹曰：“俞！乃言厎可绩。”皋陶曰：“予未有知，思曰赞赞襄哉！”\n
        ●虞书·益稷第五\n
        　　帝曰：“来，禹！汝亦昌言。”禹拜曰：“都！帝，予何言？予思日孜孜。”皋陶曰：“吁！如何？”禹曰：“洪水滔天，浩浩怀山襄陵，下民昏垫。予乘四载，随山刊木，暨益奏庶鲜食。予决九川，距四海，浚畎浍距川；暨稷播，奏庶艰食鲜食。懋迁有无，化居。烝民乃粒，万邦作乂。”皋陶曰：“俞！师汝昌言。”\n
        　　禹曰：“都！帝，慎乃在位。”帝曰：“俞！禹曰：“安汝止，惟几惟康。其弼直，惟动丕应。徯志以昭受上帝，天其申命用休。”帝曰：“吁！臣哉邻哉！邻哉臣哉！”禹曰：“俞！”\n
        　　帝曰：“臣作朕股肱耳目。予欲左右有民，汝翼。予欲宣力四方，汝为。予欲观古人之象，日、月、星辰、山、龙、华虫、，作会；宗彝、藻、火、粉米、黼、黻，絺绣，以五采彰施于五色，作服，汝明。予欲闻六律五声八音，在治忽，以出纳五言，汝听。予违，汝弼，汝无面从，退有后言。钦四邻！庶顽谗说，若不在时，侯以明之，挞以记之，书用识哉，欲并生哉！工以纳言，时而飏之，格则承之庸之，否则威之。”\n
        　　禹曰：“俞哉！帝光天之下，至于海隅苍生，万邦黎献，共惟帝臣，惟帝时举。敷纳以言，明庶以功，车服以庸。谁敢不让，敢不敬应？帝不时敷，同，日奏，罔功。无若丹朱傲，惟慢游是好，傲虐是作。罔昼夜頟頟，罔水行舟。朋淫于家，用殄厥世。予创若时，娶于涂山，辛壬癸甲。启呱呱而泣，予弗子，惟荒度土功。弼成五服，至于五千。州十有二师，外薄四海，咸建五长，各迪有功，苗顽弗即工，帝其念哉！”帝曰：“迪朕德，时乃功，惟叙。”\n
        　　皋陶方祗厥叙，方施象刑，惟明。\n
        　　夔曰：“戛击鸣球、搏拊、琴、瑟、以咏。”祖考来格，虞宾在位，群后德让。下管鼗鼓，合止敔，笙镛以间。鸟兽跄跄；箫韶九成，凤皇来仪。夔曰：“於！予击石拊石，百兽率舞。”\n
        　　庶尹允谐，帝庸作歌。曰：“敕天之命，惟时惟几。”乃歌曰：“股肱喜哉！元首起哉！百工熙哉！”皋陶拜手稽首飏言曰：“念哉！率作兴事，慎乃宪，钦哉！屡省乃成，钦哉！”乃赓载歌曰：“元首明哉，股肱良哉，庶事康哉！”又歌曰：“元首丛脞哉，股肱惰哉，万事堕哉！”帝拜曰：“俞，往钦哉！”\n
        ●夏书·禹贡第一\n
        　　禹别九州，随山浚川，任土作贡。禹敷土，随山刊木，奠高山大川。\n
        　　冀州：既载壶口，治梁及岐。既修太原，至于岳阳；覃怀厎绩，至于衡漳。厥土惟白壤，厥赋惟上上错，厥田惟中中。恒、卫既从，大陆既作。岛夷皮服，夹右碣石入于河。\n
        　　济河惟兖州。九河既道，雷夏既泽，灉、沮会同。桑土既蚕，是降丘宅土。厥土黑坟，厥草惟繇，厥木惟条。厥田惟中下，厥赋贞，作十有三载乃同。厥贡漆丝，厥篚织文。浮于济、漯，达于河。\n
        　　海岱惟青州。嵎夷既略，濰、淄其道。厥土白坟，海滨广斥。厥田惟上下，厥赋中上。厥贡盐絺，海物惟错。岱畎丝、枲、铅、松、怪石。莱夷作牧。厥篚檿丝。浮于汶，达于济。\n
        　　海、岱及淮惟徐州。淮、沂其乂，蒙、羽其艺，大野既猪，东原厎平。厥土赤埴坟，草木渐包。厥田惟上中，厥赋中中。厥贡惟土五色，羽畎夏翟，峄阳孤桐，泗滨浮磬，淮夷蠙珠暨鱼。厥篚玄纤、缟。浮于淮、泗，达于河。\n
        　　淮海惟扬州。彭蠡既猪，阳鸟攸居。三江既入，震泽厎定。筱簜既敷，厥草惟夭，厥木惟乔。厥土惟涂泥。厥田唯下下，厥赋下上，上错。厥贡惟金三品，瑶、琨筱、簜、齿、革、羽、毛惟木。岛夷卉服。厥篚织贝，厥包桔柚，锡贡。沿于江、海，达于淮、泗。\n
        　　荆及衡阳惟荆州。江、汉朝宗于海，九江孔殷，沱、潜既道，雲土、梦作乂。厥土惟涂泥，厥田惟下中，厥赋上下。厥贡羽、毛、齿、革惟金三品，杶、榦、栝、柏，砺、砥、砮、丹惟菌簵、楛，三邦厎贡厥名。包匦菁茅，厥篚玄纁玑组，九江纳锡大龟。浮于江、沱、潜、汉，逾于洛，至于南河。\n
        　　荆河惟豫州。伊、洛、、涧既入于河，荥波既猪。导菏泽，被孟猪。厥土惟壤，下土坟垆。厥田惟中上，厥赋错上中。厥贡漆、枲，絺、纻，厥篚纤、纩，锡贡磬错。浮于洛，达于河。\n
        　　华阳、黑水惟梁州。岷、嶓既艺，沱、潜既道。蔡、蒙旅平，和夷厎绩。厥土青黎，厥田惟下上，厥赋下中，三错。厥贡璆、铁、银、镂、砮磬、熊、罴、狐、狸、织皮，西倾因桓是来，浮于潜，逾于沔，入于渭，乱于河。\n
        　　黑水、西河惟雍州。弱水既西，泾属渭汭，漆沮既从，沣水攸同。荆、岐既旅，终南、惇物，至于鸟鼠。原隰厎绩，至于猪野。三危既宅，三苗丕叙。厥土惟黄壤，厥田惟上上，厥赋中下。厥贡惟球、琳、琅玕。浮于积石，至于龙门、西河，会于渭汭。织皮昆仑、析支、渠搜，西戎即叙。\n
        　　导岍及岐，至于荆山，逾于河；壶口、雷首至于太岳；厎柱、析城至于王屋；太行、恒山至于碣石，入于海。西倾、朱圉、鸟鼠至于太华；熊耳、外方、桐柏至于陪尾。\n
        　　导嶓冢，至于荆山；内方，至于大别。岷山之阳，至于衡山，过九江，至于敷浅原。导弱水，至于合黎，馀波入于流沙。导黑水，至于三危，入于南海。\n
        　　导河、积石，至于龙门；南至于华阴，东至于厎柱，又东至于孟津，东过洛汭，至于大伾；北过降水，至于大陆；又北，播为九河，同为逆河，入于海。\n
        　　嶓冢导漾，东流为汉，又东，为沧浪之水，过三澨，至于大别，南入于江。东，汇泽为彭蠡，东，为北江，入于海。\n
        　　岷山导江，东别为沱，又东至于澧；过九江，至于东陵，东迆北，会于汇；东为中江，入于海。\n
        　　导沇水，东流为济，入于河，溢为荥；东出于陶丘北，又东至于菏，又东北，会于汶，又北，东入于海。导淮自桐柏，东会于泗、沂，东入于海。\n
        　　导渭自鸟鼠同穴，东会于沣，又东会于泾，又东过漆沮，入于河。\n
        　　导洛自熊耳，东北，会于涧、；又东，会于伊，又东北，入于河。\n
        　　九州攸同，四隩既宅，九山刊旅，九川涤源，九泽既陂，四海会同。六府孔修，庶土交正，厎慎财赋，咸则三壤成赋。中邦锡土、姓，祗台德先，不距朕行。\n
        　　五百里甸服：百里赋纳緫，二百里纳铚，三百里纳秸服，四百里粟，五百里米。五百里侯服：百里采，二百里男邦，三百里诸侯。五百里绥服：三百里揆文教，二百里奋武卫。\n
        　　五百里要服：三百里夷，二百里蔡。五百里荒服：三百里蛮，二百里流。\n
        　　东渐于海，西被于流沙，朔南暨声教讫于四海。禹锡玄圭，告厥成功。\n
        ●夏书·甘誓第二\n
        　　启与有扈战于甘之野，作《甘誓》。大战于甘，乃召六卿。\n
        　　王曰：“嗟！六事之人，予誓告汝：有扈氏威侮五行，怠弃三正，天用剿绝其命，今予惟恭行天之罚。左不攻于左，汝不恭命；右不攻于右，汝不恭命；御非其马之正，汝不恭命。用命，赏于祖；弗用命，戮于社，予则孥戮汝。”\n
        ●夏书·五子之歌第三\n
        　　太康失邦，昆弟五人须于洛汭，作《五子之歌》。\n
        　　太康尸位，以逸豫灭厥德，黎民咸贰，乃盘游无度，畋于有洛之表，十旬弗反。有穷后羿因民弗忍，距于河，厥弟五人御其母以从，徯于洛之汭。五子咸怨，述大禹之戒以作歌。\n
        　　其一曰：“皇祖有训，民可近，不可下，民惟邦本，本固邦宁。予视天下愚夫愚妇一能胜予，一人三失，怨岂在明，不见是图。予临兆民，懔乎若朽索之驭六马，为人上者，奈何不敬？”\n
        　　其二曰：“训有之，内作色荒，外作禽荒。甘酒嗜音，峻宇雕墙。有一于此，未或不亡。”\n
        　　其三曰：“惟彼陶唐，有此冀方。今失厥道，乱其纪纲，乃厎灭亡。”\n
        　　其四曰：“明明我祖，万邦之君。有典有则，贻厥子孙。关石和钧，王府则有。荒坠厥绪，覆宗绝祀！”\n
        　　其五曰：“呜呼曷归？予怀之悲。万姓仇予，予将畴依？郁陶乎予心，颜厚有忸怩。弗慎厥德，虽悔可追？”\n
        ●夏书·胤征第四\n
        　　羲和湎淫，废时乱日，胤往征之，作《胤征》。\n
        　　惟仲康肇位四海，胤侯命掌六师。羲和废厥职，酒荒于厥邑，胤后承王命徂征。告于众曰：“嗟予有众，圣有谟训，明征定保，先王克谨天戒，臣人克有常宪，百官修辅，厥后惟明明，每岁孟春，遒人以木铎徇于路，官师相规，工执艺事以谏，其或不恭，邦有常刑。”“惟时羲和颠覆厥德，沈乱于酒，畔官离次，俶扰天纪，遐弃厥司，乃季秋月朔，辰弗集于房，瞽奏鼓，啬夫驰，庶人走，羲和尸厥官罔闻知，昏迷于天象，以干先王之诛，《政典》曰：‘先时者杀无赦，不及时者杀无赦。’今予以尔有众，奉将天罚。尔众士同力王室，尚弼予钦承天子威命。火炎昆冈，玉石俱焚。天吏逸德，烈于猛火。歼厥渠魁，胁从罔治，旧染污俗，咸与惟新。呜呼！威克厥爱，允济；爱克厥威，允罔功。其尔众士懋戒哉！”\n
        　　〖帝告釐沃〗\n
        　　自契至于成汤八迁，汤始居亳，从先王居。作《帝告》、《釐沃》。〖汤征〗汤征诸侯，葛伯不祀，汤始征之，作《汤征》。〖汝鸠汝方〗\n
        　　伊尹去亳适夏，既丑有夏，复归于亳。入自北门，乃遇汝鸠、汝方。作《汝鸠》、《汝方》。\n
        ●商书·汤誓第一\n
        　　伊尹相汤伐桀，升自陑，遂与桀战于鸣条之野，作《汤誓》。\n
        　　王曰：“格尔众庶，悉听朕言，非台小子，敢行称乱！有夏多罪，天命殛之。今尔有众，汝曰：‘我后不恤我众，舍我穑事而割正夏？’予惟闻汝众言，夏氏有罪，予畏上帝，不敢不正。今汝其曰：‘夏罪其如台？’夏王率遏众力，率割夏邑。有众率怠弗协，曰：‘时日曷丧？予及汝皆亡。’夏德若兹，今朕必往。”\n
        　　“尔尚辅予一人，致天之罚，予其大赉汝！尔无不信，朕不食言。尔不从誓言，予则孥戮汝，罔有攸赦。”〖夏社疑至臣扈〗\n
        　　汤既胜夏，欲迁其社，不可。作《夏社》、《疑至》、《臣扈》。〖典宝〗\n
        　　夏师败绩，汤遂从之，遂伐三朡，俘厥宝玉。谊伯、仲伯作《典宝》。\n
        ●商书·仲虺之诰第二\n
        　　汤归自夏，至于大，仲虺作诰。成汤放桀于南巢，惟有惭德。曰：“予恐来世以台为口实。”\n
        　　仲虺乃作诰，曰：“呜呼！惟天生民有欲，无主乃乱，惟天生聪明时乂，有夏昏德，民坠涂炭，天乃锡王勇智，表正万邦，缵禹旧服。兹率厥典，奉若天命。夏王有罪，矫诬上天，以布命于下。帝用不臧，式商受命，用爽厥师。简贤附势，实繁有徒。肇我邦于有夏，若苗之有莠，若粟之有秕。小大战战，罔不惧于非辜。矧予之德，言足听闻。惟王不迩声色，不殖货利。德懋懋官，功懋懋赏。用人惟己，改过不吝。克宽克仁，彰信兆民。乃葛伯仇饷，初征自葛，东征，西夷怨；南征，北狄怨，曰：‘奚独后予？’攸徂之民，室家相庆，曰：‘徯予后，后来其苏。’民之戴商，厥惟旧哉！佑贤辅德，显忠遂良，兼弱攻昧，取乱侮亡，推亡固存，邦乃其昌。德日新，万邦惟怀；志自满，九族乃离。王懋昭大德，建中于民，以义制事，以礼制心，垂裕后昆。予闻曰：‘能自得师者王，谓人莫已若者亡。好问则裕，自用则小’。呜呼！慎厥终，惟其始。殖有礼，覆昏暴。钦崇天道，永保天命。”\n
        ●商书·汤诰第三\n
        　　汤既黜夏命，复归于亳，作《汤诰》。\n
        　　王归自克夏，至于亳，诞告万方。王曰：“嗟！尔万方有众，明听予一人诰。惟皇上帝，降衷于下民。若有恒性，克绥厥猷惟后。夏王灭德作威，以敷虐于尔万方百姓。尔万方百姓，罹其凶害，弗忍荼毒，并告无辜于上下神祗。天道福善祸淫，降灾于夏，以彰厥罪。肆台小子，将天命明威，不敢赦。敢用玄牡，敢昭告于上天神后，请罪有夏。聿求元圣，与之戮力，以与尔有众请命。上天孚佑下民，罪人黜伏，天命弗僭，贲若草木，兆民允殖。俾予一人辑宁尔邦家，兹朕未知获戾于上下，栗栗危惧，若将陨于深渊。凡我造邦，无从匪彝，无即慆淫，各守尔典，以承天休。尔有善，朕弗敢蔽；罪当朕躬，弗敢自赦，惟简在上帝之心。其尔万方有罪，在予一人；予一人有罪，无以尔万方。呜呼！尚克时忱，乃亦有终。”\n
        　　〖明居〗\n
        　　咎单作《明居》。\n
        ●商书·伊训第四\n
        　　成汤既没，太甲元年，伊尹作《伊训》、《肆命》、《徂后》。\n
        　　惟元祀十有二月乙丑，伊尹祠于先王。奉嗣王祗见厥祖，侯、甸群后咸在，百官緫己以听冢宰。伊尹乃明言烈祖之成德，以训于王。曰：“呜呼！古有夏先后，方懋厥德，罔有天灾。山川鬼神，亦莫不宁，暨鸟兽鱼鳖咸若。于其子孙弗率，皇天降灾，假手于我有命，造攻自鸣条，朕哉自亳。惟我商王，布昭圣武，代虐以宽，兆民允怀。今王嗣厥德，罔不在初，立爱惟亲，立敬惟长，始于家邦，终于四海。呜呼！先王肇修人纪，从谏弗咈，先民时若。居上克明，为下克忠，与人不求备，检身若不及，以至于有万邦，兹惟艰哉！敷求哲人，俾辅于尔后嗣，制官刑，儆于有位。曰：‘敢有恒舞于宫，酣歌于室，时谓巫风，敢有殉于货色，恒于游畋，时谓淫风。敢有侮圣言，逆忠直，远耆德，比顽童，时谓乱风。惟兹三风十愆，卿士有一于身，家必丧；邦君有一于身，国必亡。臣下不匡，其刑墨，具训于蒙士。’呜呼！嗣王祗厥身，念哉！圣谟洋洋，嘉言孔彰。惟上帝不常，作善降之百祥，作不善降之百殃。尔惟德罔小，万邦惟庆；尔惟不德罔大，坠厥宗。”\n
        ●商书·太甲上第五\n
        　　太甲既立，不明，伊尹放诸桐。三年复归于亳，思庸，伊尹作《太甲》三篇。\n
        　　惟嗣王不惠于阿衡，伊尹作书曰：“先王顾諟天之明命，以承上下神祗。社稷宗庙，罔不祗肃。天监厥德，用集大命，抚绥万方。惟尹躬克左右厥辟，宅师，肆嗣王丕承基绪。惟尹躬先见于西邑夏，自周有终。相亦惟终；其后嗣王罔克有终，相亦罔终，嗣王戒哉！祗尔厥辟，辟不辟，忝厥祖。”\n
        　　王惟庸罔念闻。伊尹乃言曰：“先王昧爽丕显，坐以待旦。旁求俊彦，启迪后人，无越厥命以自覆。慎乃俭德，惟怀永图。若虞机张，往省括于度则释。钦厥止，率乃祖攸行，惟朕以怿，万世有辞。”\n
        　　王未克变。伊尹曰：“兹乃不义，习与性成。予弗狎于弗顺，营于桐宫，密迩先王其训，无俾世迷。王徂桐宫居忧，克终允德。”\n
        ●商书·太甲中第六\n
        　　惟三祀十有二月朔，伊尹以冕服奉嗣王归于亳，作书曰：“民非后，罔克胥匡以生；后非民，罔以辟四方。皇天眷佑有商，俾嗣王克终厥德，实万世无疆之休。”\n
        　　王拜手稽首曰：“予小子不明于德，自厎不类。欲败度，纵败礼，以速戾于厥躬。天作孽，犹可违；自作孽，不可逭。既往背师保之训，弗克于厥初，尚赖匡救之德，图惟厥终。”\n
        　　伊尹拜手稽首曰：“修厥身，允德协于下，惟明后。先王子惠困穷，民服厥命，罔有不悦。并其有邦厥邻，乃曰：‘徯我后，后来无罚。’王懋乃德，视乃厥祖，无时豫怠。奉先思孝，接下思恭。视远惟明；听德惟聪。朕承王之休无斁。”\n
        ●商书·太甲下第七\n
        　　伊尹申诰于王曰：“呜呼！惟天无亲，克敬惟亲。民罔常怀，怀于有仁。鬼神无常享，享于克诚。天位艰哉！德惟治，否德乱。与治同道，罔不兴；与乱同事，罔不亡。终始慎厥与，惟明明后。先王惟时懋敬厥德，克配上帝。今王嗣有令绪，尚监兹哉。若升高，必自下，若陟遐，必自迩。无轻民事，惟难；无安厥位，惟危。慎终于始。有言逆于汝心，必求诸道；有言逊于汝志，必求诸非道。呜呼！弗虑胡获？弗为胡成？一人元良，万邦以贞。君罔以辩言乱旧政，臣罔以宠利居成功，邦其永孚于休。”\n
        ●商书·咸有一德第八\n
        　　伊尹作《咸有一德》。\n
        　　伊尹既复政厥辟，将告归，乃陈戒于德。曰：“呜呼！天难谌，命靡常。常厥德，保厥位。厥德匪常，九有以亡。夏王弗克庸德，慢神虐民。皇天弗保，监于万方，启迪有命，眷求一德，俾作神主。惟尹躬暨汤，咸有一德，克享天心，受天明命，以有九有之师，爰革夏正。非天私我有商，惟天佑于一德；非商求于下民，惟民归于一德。德惟一，动罔不吉；德二三，动罔不凶。惟吉凶不僭在人，惟天降灾祥在德。今嗣王新服厥命，惟新厥德。终始惟一，时乃日新。任官惟贤材，左右惟其人。臣为上为德，为下为民。其难其慎，惟和惟一。德无常师，主善为师。善无常主，协于克一。俾万姓咸曰：‘大哉王言。’又曰：‘一哉王心’。克绥先王之禄，永厎烝民之生。呜呼！七世之庙，可以观德。万夫之长，可以观政。后非民罔使；民非后罔事。无自广以狭人，匹夫匹妇，不获自尽，民主罔与成厥功。”\n
        　　〖沃丁〗沃丁既葬伊尹于亳，咎单遂训伊尹事，作《沃丁》。〖咸乂〗\n
        　　伊陟相大戊，亳有祥桑谷共生于朝。伊陟赞于巫咸，作《咸乂》四篇。〖伊陟原命〗太戊赞于伊陟，作《伊陟》、《原命》。〖仲丁〗\n
        　　仲丁迁于嚣，作《仲丁》。〖河亶甲〗河亶甲居相，作《河亶甲》。〖祖乙〗\n
        　　祖乙圯于耿，作《祖乙》。\n
        ●商书·盘庚上第九\n
        　　盘庚五迁，将治亳殷，民咨胥怨。作《盘庚》三篇。\n
        　　盘庚迁于殷，民不适有居，率吁众慼出，矢言曰：“我王来，既爰宅于兹，重我民，无尽刘。不能胥匡以生，卜稽，曰其如台？先王有服，恪谨天命，兹犹不常宁；不常厥邑，于今五邦。今不承于古，罔知天之断命，矧曰其克从先王之烈？若颠木之有由蘖，天其永我命于兹新邑，绍复先王之大业，厎绥四方。”\n
        　　盘庚斅于民，由乃在位以常旧服，正法度。曰：“无或敢伏小人之攸箴！”王命众，悉至于庭。王若曰：“格汝众，予告汝训汝，猷黜乃心，无傲从康。\n
        　　古我先王，亦惟图任旧人共政。王播告之，修不匿厥指。王用丕钦；罔有逸言，民用丕变。今汝聒聒，起信险肤，予弗知乃所讼。非予自荒兹德，惟汝含德，不惕予一人。予若观火，予亦拙谋作，乃逸。\n
        　　若网在纲，有条而不紊；若农服田，力穑乃亦有秋。汝克黜乃心，施实德于民，至于婚友，丕乃敢大言汝有积德。乃不畏戎毒于远迩，惰农自安，不昏作劳，不服田亩，越其罔有黍稷。\n
        　　汝不和吉言于百姓，惟汝自生毒，乃败祸奸宄，以自灾于厥身。乃既先恶于民，乃奉其恫，汝悔身何及！相时憸民，犹胥顾于箴言，其发有逸口，矧予制乃短长之命！汝曷弗告朕，而胥动以浮言，恐沈于众？若火之燎于原，不可向迩，其犹可扑灭。则惟汝众自作弗靖，非予有咎。\n
        　　迟任有言曰：‘人惟求旧，器非求旧，惟新。’古我先王暨乃祖乃父胥及逸勤，予敢动用非罚？世选尔劳，予不掩尔善。兹予大享于先王，尔祖其从与享之。作福作灾，予亦不敢动用非德。\n
        　　予告汝于难，若射之有志。汝无侮老成人，无弱孤有幼。各长于厥居。勉出乃力，听予一人之作猷。\n
        　　无有远迩，用罪伐厥死，用德彰厥善。邦之臧，惟汝众；邦之不臧，惟予一人有佚罚。凡尔众，其惟致告：自今至于后日，各恭尔事，齐乃位，度乃口。罚及尔身，弗可悔。”\n
        ●商书·盘庚中第十\n
        　　盘庚作，惟涉河以民迁。乃话民之弗率，诞告用亶。其有众咸造，勿亵在王庭，盘庚乃登进厥民。曰：“明听朕言，无荒失朕命！呜呼！古我前后，罔不惟民之承保。后胥慼鲜，以不浮于天时。殷降大虐，先王不怀厥攸作，视民利用迁。汝曷弗念我古后之闻？承汝俾汝惟喜康共，非汝有咎比于罚。予若吁怀兹新邑，亦惟汝故，以丕从厥志。\n
        　　今予将试以汝迁，安定厥邦。汝不忧朕心之攸困，乃咸大不宣乃心，钦念以忱动予一人。尔惟自鞠自苦，若乘舟，汝弗济，臭厥载。尔忱不属，惟胥以沈。不其或稽，自怒曷瘳？汝不谋长以思乃灾，汝诞劝忧。今其有今罔后，汝何生在上？\n
        　　今予命汝，一无起秽以自臭，恐人倚乃身，迂乃心。予迓续乃命于天，予岂汝威，用奉畜汝众。\n
        　　予念我先神后之劳尔先，予丕克羞尔，用怀尔，然。失于政，陈于兹，高后丕乃崇降罪疾，曰‘曷虐朕民？’汝万民乃不生生，暨予一人猷同心，先后丕降与汝罪疾，曰：‘曷不暨朕幼孙有比？’故有爽德，自上其罚汝，汝罔能迪。古我先后既劳乃祖乃父，汝共作我畜民，汝有戕则在乃心！我先后绥乃祖乃父，乃祖乃父乃断弃汝，不救乃死。\n
        　　兹予有乱政同位，具乃贝玉。乃祖乃父丕乃告我高后曰：‘作丕刑于朕孙！’迪高后丕乃崇降弗祥。\n
        　　呜呼！今予告汝：不易！永敬大恤，无胥绝远！汝分猷念以相从，各设中于乃心。乃有不吉不迪，颠越不恭，暂遇奸宄，我乃劓殄灭之，无遗育，无俾易种于兹新邑。\n
        　　往哉！生生！今予将试以汝迁，永建乃家。”\n
        ●商书·盘庚下第十一\n
        　　盘庚既迁，奠厥攸居，乃正厥位，绥爰有众。曰：“无戏怠，懋建大命！今予其敷心腹肾肠，历告尔百姓于朕志。罔罪尔众，尔无共怒，协比谗言予一人。古我先王将多于前功，适于山。用降我凶，德嘉绩于朕邦。今我民用荡析离居，罔有定极，尔谓朕曷震动万民以迁？肆上帝将复我高祖之德，乱越我家。朕及笃敬，恭承民命，用永地于新邑。肆予冲人，非废厥谋，吊由灵各；非敢违卜，用宏兹贲。\n
        　　呜呼！邦伯师长百执事之人，尚皆隐哉！予其懋简相尔念敬我众。朕不肩好货，敢恭生生。鞠人谋人之保居，叙钦。今我既羞告尔于朕志若否，罔有弗钦！无总于货宝，生生自庸。式敷民德，永肩一心。”\n
        ●商书·说命上第十二\n
        　　高宗梦得说，使百工营求诸野，得诸傅岩，作《说命》三篇。\n
        　　王宅忧，亮阴三祀。既免丧，其惟弗言，群臣咸谏于王曰：“呜呼！知之曰明哲，明哲实作则。天子惟君万邦，百官承式，王言惟作命，不言臣下罔攸禀令。”\n
        　　王庸作书以诰曰：“以台正于四方，惟恐德弗类，兹故弗言。恭默思道，梦帝赉予良弼，其代予言。”乃审厥象，俾以形旁求于天下。说筑傅岩之野，惟肖。爰立作相。王置诸其左右。\n
        　　命之曰：“朝夕纳诲，以辅台德。若金，用汝作砺；若济巨川，用汝作舟楫；若岁大旱，用汝作霖雨。启乃心，沃朕心，若药弗瞑眩，厥疾弗瘳；若跣弗视地，厥足用伤。惟暨乃僚，罔不同心，以匡乃辟。俾率先王，迪我高后，以康兆民。呜呼！钦予时命，其惟有终。”\n
        　　说复于王曰：“惟木从绳则正，后从谏则圣。后克圣，臣不命其承，畴敢不祗若王之休命？”\n
        ●商书·说命中第十三\n
        　　惟说命总百官，乃进于王曰：“呜呼！明王奉若天道，建邦设都，树后王君公，承以大夫师长，不惟逸豫，惟以乱民。惟天聪明，惟圣时宪，惟臣钦若，惟民从乂。惟口起羞，惟甲胄起戎，惟衣裳在笥，惟干戈省厥躬。王惟戒兹，允兹克明，乃罔不休。惟治乱在庶官。官不及私昵，惟其能；爵罔及恶德，惟其贤。虑善以动，动惟厥时。有其善，丧厥善；矜其能，丧厥功。惟事事，乃其有备，有备无患。无启宠纳侮，无耻过作非。惟厥攸居，政事惟醇。黩予祭祀，时谓弗钦。礼烦则乱，事神则难。”\n
        　　王曰：“旨哉！说。乃言惟服。乃不良于言，予罔闻于行。”说拜稽首曰：“非知之艰，行之惟艰。王忱不艰，允协于先王成德，惟说不言有厥咎。”\n
        ●商书·说命下第十四\n
        　　王曰：“来！汝说。台小子旧学于甘盘，既乃遯于荒野，入宅于河。自河徂亳，暨厥终罔显。尔惟训于朕志，若作酒醴，尔惟麹糵；若作和羹，尔惟盐梅。尔交修予，罔予弃，予惟克迈乃训。”\n
        　　说曰：“王，人求多闻，时惟建事，学于古训乃有获。事不师古，以克永世，匪说攸闻。惟学，逊志务时敏，厥修乃来。允怀于兹，道积于厥躬。惟斅学半，念终始典于学，厥德修罔觉。监于先王成宪，其永无愆。惟说式克钦承，旁招俊乂，列于庶位。”\n
        　　王曰：“呜呼！说，四海之内，咸仰朕德，时乃风。股肱惟人，良臣惟圣。昔先正保衡作我先王，乃曰：‘予弗克俾厥后惟尧舜，其心愧耻，若挞于市。’一夫不获，则曰时予之辜。佑我烈祖，格于皇天。尔尚明保予，罔俾阿衡专美有商。惟后非贤不乂，惟贤非后不食。其尔克绍乃辟于先王，永绥民。”\n
        　　说拜稽首曰：“敢对扬天子之休命。”\n
        ●商书·高宗肜日第十五\n
        　　高宗祭成汤，有飞雉升鼎耳而雊，祖己训诸王，作《高宗肜日》、《高宗之训》。\n
        　　高宗肜日，越有雊雉。祖己曰：“惟先格王，正厥事。”乃训于王。曰：“惟天监下民，典厥义。降年有永有不永，非天夭民，民中绝命。民有不若德，不听罪。天既孚命正厥德，乃曰：‘其如台？’呜呼！王司敬民，罔非天胤，典祀无丰于昵。”\n
        ●商书·西伯戡黎第十六\n
        　　殷始咎周，周人乘黎。祖伊恐，奔告于受，作《西伯戡黎》。\n
        　　西伯既戡黎，祖伊恐，奔告于王。曰：“天子！天既讫我殷命。格人元龟，罔敢知吉。非先王不相我后人，惟王淫戏用自绝。故天弃我，不有康食。不虞天性，不迪率典。今我民罔弗欲丧，曰：‘天曷不降威？’大命不挚，今王其如台？”\n
        　　王曰：“呜呼！我生不有命在天？”\n
        　　祖伊反曰：“呜呼！乃罪多，参在上，乃能责命于天？殷之即丧，指乃功，不无戮于尔邦！”\n
        ●商书·微子第十七\n
        　　殷既错天命，微子作诰父师、小师。\n
        　　微子若曰：“父师、少师！殷其弗或乱正四方。我祖厎遂陈于上，我用沈酗于酒，用乱败厥德于下。殷罔不小大好草窃奸宄。卿士师师非度。凡有辜罪，乃罔恒获，小民方兴，相为敌仇。今殷其沦丧，若涉大水，其无津涯。殷遂丧，越至于今！”\n
        　　曰：“父师、少师，我其发出狂？吾家耄逊于荒？今尔无指告，予颠隮，若之何其？”\n
        　　父师若曰：“王子！天毒降灾荒殷邦，方兴沈酗于酒，乃罔畏畏，咈其耇长旧有位人。今殷民乃攘窃神祗之牺牷牲用以容，将食无灾。降监殷民，用又雠敛，召敌雠不怠。罪合于一，多瘠罔诏。\n
        　　商今其有灾，我兴受其败；商其沦丧，我罔为臣仆。诏王子出，迪我旧云刻子。王子弗出，我乃颠隮。自靖，人自献于先王，我不顾行遁。”\n
        ●周书·泰誓上第一\n
        　　惟十有一年，武王伐殷。一月戊午，师渡孟津，作《泰誓》三篇。惟十有三年春，大会于孟津。\n
        　　王曰：“嗟！我友邦冢君越我御事庶士，明听誓。惟天地万物父母，惟人万物之灵。亶聪明，作元后，元后作民父母。今商王受，弗敬上天，降灾下民。沈湎冒色，敢行暴虐，罪人以族，官人以世，惟宫室、台榭、陂池、侈服，以残害于尔万姓。焚炙忠良，刳剔孕妇。皇天震怒，命我文考，肃将天威，大勋未集。肆予小子发，以尔友邦冢君，观政于商。惟受罔有悛心，乃夷居，弗事上帝神祗，遗厥先宗庙弗祀。牺牲粢盛，既于凶盗。乃曰：‘吾有民有命！’罔惩其侮。天佑下民，作之君，作之师，惟其克相上帝，宠绥四方。有罪无罪，予曷敢有越厥志？同力，度德；同德，度义。受有臣亿万，惟亿万心；予有臣三千，惟一心。商罪贯盈，天命诛之。予弗顺天，厥罪惟钧。予小子夙夜祗惧，受命文考，类于上帝，宜于冢土，以尔有众，厎天之罚。天矜于民，民之所欲，天必从之。尔尚弼予一人，永清四海，时哉弗可失！”\n
        ●周书·泰誓中第二\n
        　　惟戊午，王次于河朔，群后以师毕会。王乃徇师而誓曰：“呜呼！西土有众，咸听朕言。我闻吉人为善，惟日不足。凶人为不善，亦惟日不足。今商王受，力行无度，播弃犁老，昵比罪人。淫酗肆虐，臣下化之，朋家作仇，胁权相灭。无辜吁天，秽德彰闻。惟天惠民，惟辟奉天。有夏桀弗克若天，流毒下国。天乃佑命成汤，降黜夏命。惟受罪浮于桀。剥丧元良，贼虐谏辅。谓己有天命，谓敬不足行，谓祭无益，谓暴无伤。厥监惟不远，在彼夏王。天其以予乂民，朕梦协朕卜，袭于休祥，戎商必克。受有亿兆夷人，离心离德。予有乱臣十人，同心同德。虽有周亲，不如仁人。天视自我民视，天听自我民听。百姓有过，在予一人，今朕必往。我武维扬，侵于之疆，取彼凶残。我伐用张，于汤有光。勖哉夫子！罔或无畏，宁执非敌。百姓懔懔，若崩厥角。呜呼！乃一德一心，立定厥功，惟克永世。”\n
        ●周书·泰誓下第三\n
        　　时厥明，王乃大巡六师，明誓众士。\n
        　　王曰：“呜呼！我西土君子。天有显道，厥类惟彰。今商王受，狎侮五常，荒怠弗敬。自绝于天，结怨于民。斫朝涉之胫，剖贤人之心，作威杀戮，毒痡四海。崇信奸回，放黜师保，屏弃典刑，囚奴正士，郊社不修，宗庙不享，作奇技淫巧以悦妇人。上帝弗顺，祝降时丧。尔其孜孜，奉予一人，恭行天罚。古人有言曰：‘抚我则后，虐我则仇。’独夫受洪惟作威，乃汝世仇。树德务滋，除恶务本，肆予小子诞以尔众士，殄歼乃仇。尔众士其尚迪果毅，以登乃辟。功多有厚赏，不迪有显戮。呜呼！惟我文考若日月之照临，光于四方，显于西土。惟我有周诞受多方。予克受，非予武，惟朕文考无罪；受克予，非朕文考有罪，惟予小子无良。”\n
        ●周书·牧誓第四\n
        　　武王戎车三百两，虎贲三百人，与受战于牧野，作《牧誓》。时甲子昧爽，王朝至于商郊牧野，乃誓。王左杖黄钺，右秉白旄以麾，曰：“逖矣，西土之人！”\n
        　　王曰：“嗟！我友邦冢君御事，司徒、司马、司空，亚旅、师氏，千夫长、百夫长，及庸，蜀、羌、髳、微、卢、彭、濮人。称尔戈，比尔干，立尔矛，予其誓。”\n
        　　王曰：“古人有言曰：‘牝鸡无晨；牝鸡之晨，惟家之索。’今商王受惟妇言是用，昏弃厥肆祀弗答，昏弃厥遗王父母弟不迪，乃惟四方之多罪逋逃，是崇是长，是信是使，是以为大夫卿士。俾暴虐于百姓，以奸宄于商邑。今予发惟恭行天之罚。\n
        　　今日之事，不愆于六步、七步，乃止齐焉。勖哉夫子！不愆于四伐、五伐、六伐、七伐，乃止齐焉。勖哉夫子！尚桓桓如虎、如貔、如熊、如罴，于商郊弗迓克奔，以役西土，勖哉夫子！尔所弗勖，其于尔躬有戮！”\n
        ●周书·武成第五\n
        　　武王伐殷。往伐归兽，识其政事，作《武成》。惟一月壬辰，旁死魄。越翼日，癸巳，王朝步自周，于征伐商。\n
        　　厥四月，哉生明，王来自商，至于丰。乃偃武修文，归马于华山之阳，放牛于桃林之野，示天下弗服。\n
        　　丁未，祀于周庙，邦甸、侯、卫，骏奔走，执豆、笾。越三日，庚戌，柴、望，大告武成。既生魄，庶邦冢君暨百工，受命于周。\n
        　　王若曰：“呜呼，群后！惟先王建邦启土，公刘克笃前烈，至于大王肇基王迹，王季其勤王家。我文考文王克成厥勋，诞膺天命，以抚方夏。大邦畏其力，小邦怀其德。惟九年，大统未集，予小子其承厥志。厎商之罪，告于皇天、后土、所过名山、大川，曰：‘惟有道曾孙周王发，将有大正于商。今商王受无道，暴殄天物，害虐烝民，为天下逋逃主，萃渊薮。予小子既获仁人，敢祗承上帝，以遏乱略。华夏蛮貊，罔不率俾。恭天成命，肆予东征，绥厥士女。惟其士女，篚厥玄黄，昭我周王。天休震动，用附我大邑周。惟尔有神，尚克相予以济兆民，无作神羞！既戊午，师逾孟津。癸亥，陈于商郊，俟天休命。甲子昧爽，受率其旅若林，会于牧野。罔有敌于我师，前徒倒戈，攻于后以北，血流漂杵。一戎衣，天下大定。乃反商政，政由旧。释箕子囚，封比干墓，式商容闾。散鹿台之财，发钜桥之粟，大赉于四海，而万姓悦服。”\n
        　　列爵惟五，分土惟三。建官惟贤，位事惟能。重民五教，惟食、丧、祭。惇信明义，崇德报功。垂拱而天下治。\n
        ●周书·洪范第六\n
        　　武王胜殷，杀受，立武庚，以箕子归。作《洪范》。\n
        　　惟十有三祀，王访于箕子。王乃言曰：“呜呼！箕子。惟天阴骘下民，相协厥居，我不知其彝伦攸叙。”\n
        　　箕子乃言曰：“我闻在昔，鲧堙洪水，汩陈其五行。帝乃震怒，不畀‘洪范’九畴，彝伦攸斁。鲧则殛死，禹乃嗣兴，天乃锡禹‘洪范’九畴，彝伦攸叙。\n
        　　初一曰五行，次二曰敬用五事，次三曰农用八政，次四曰协用五纪，次五曰建用皇极，次六曰乂用三德，次七曰明用稽疑，次八曰念用庶征，次九曰向用五福，威用六极。\n
        　　一、五行：一曰水，二曰火，三曰木，四曰金，五曰土。水曰润下，火曰炎上，木曰曲直，金曰从革，土爰稼穑。润下作咸，炎上作苦，曲直作酸，从革作辛，稼穑作甘。\n
        　　二、五事：一曰貌，二曰言，三曰视，四曰听，五曰思。貌曰恭，言曰从，视曰明，听曰聪，思曰睿。恭作肃，从作乂，明作晢，聪作谋，睿作圣。\n
        　　三、八政：一曰食，二曰货，三曰祀，四曰司空，五曰司徒，六曰司寇，七曰宾，八曰师。四、五纪：一曰岁，二曰月，三曰日，四曰星辰，五曰历数。\n
        　　五、皇极：皇建其有极。敛时五福，用敷锡厥庶民。惟时厥庶民于汝极。锡汝保极：凡厥庶民，无有淫朋，人无有比德，惟皇作极。凡厥庶民，有猷有为有守，汝则念之。不协于极，不罹于咎，皇则受之。而康而色，曰：‘予攸好德。’汝则锡之福。时人斯其惟皇之极。无虐茕独而畏高明，人之有能有为，使羞其行，而邦其昌。凡厥正人，既富方谷，汝弗能使有好于而家，时人斯其辜。于其无好德，汝虽锡之福，其作汝用咎。无偏无陂，遵王之义；无有作好，遵王之道；无有作恶，尊王之路。无偏无党，王道荡荡；无党无偏，王道平平；无反无侧，王道正直。会其有极，归其有极。曰：皇，极之敷言，是彝是训，于帝其训，凡厥庶民，极之敷言，是训是行，以近天子之光。曰：天子作民父母，以为天下王。\n
        　　六、三德：一曰正直，二曰刚克，三曰柔克。平康，正直；强弗友，刚克；燮友，柔克。沈潜，刚克；高明，柔克。惟辟作福，惟辟作威，惟辟玉食。臣无有作福、作威、玉食。臣之有作福、作威、玉食，其害于而家，凶于而国。人用侧颇僻，民用僭忒。\n
        　　七、稽疑：择建立卜筮人，乃命卜筮。曰雨，曰霁，曰蒙，曰驿，曰克，曰贞，曰悔，凡七。卜五，占用二，衍忒。立时人作卜筮，三人占，则从二人之言。汝则有大疑，谋及乃心，谋及卿士，谋及庶人，谋及卜筮。汝则从，龟从，筮从，卿士从，庶民从，是之谓大同。身其康强，子孙其逢吉，汝则从，龟从，筮从，卿士逆，庶民逆吉。卿士从，龟从，筮从，汝则逆，庶民逆，吉。庶民从，龟从，筮从，汝则逆，卿士逆，吉。汝则从，龟从，筮逆，卿士逆，庶民逆，作内吉，作外凶。龟筮共违于人，用静吉，用作凶。\n
        　　八、庶征：曰雨，曰旸，曰燠，曰寒，曰风。曰时五者来备，各以其叙，庶草蕃庑。一极备，凶；一极无，凶。曰休征；曰肃，时寒若；曰乂，时旸若；曰晢，时燠若；曰谋，时寒若；曰圣，时风若。曰咎征：曰狂，恒雨若；曰僭，恒旸若；曰豫，恒燠若；曰急，恒寒若；曰蒙，恒风若。曰王省惟岁，卿士惟月，师尹惟日。岁月日时无易，百谷用成，乂用明，俊民用章，家用平康。日月岁时既易，百谷用不成，乂用昏不明，俊民用微，家用不宁。庶民惟星，星有好风，星有好雨。日月之行，则有冬有夏。月之从星，则以风雨。\n
        　　九、五福：一曰寿，二曰富，三曰康宁，四曰攸好德，五曰考终命。六极：一曰凶、短、折，二曰疾，三曰忧，四曰贫，五曰恶，六曰弱。〖分器〗\n
        　　武王既胜殷，邦诸侯，班宗彝，作《分器》。\n
        ●周书·旅獒第七\n
        　　西旅献獒，太保作《旅獒》。\n
        　　惟克商，遂通道于九夷八蛮。西旅厎贡厥獒，太保乃作《旅獒》，用训于王。曰：“呜呼！明王慎德，西夷咸宾。无有远迩，毕献方物，惟服食器用。王乃昭德之致于异姓之邦，无替厥服；分宝玉于伯叔之国，时庸展亲。人不易物，惟德其物！德盛不狎侮。狎侮君子，罔以尽人心；狎侮小人，罔以尽其力。不役耳目，百度惟贞。玩人丧德，玩物丧志。志以道宁，言以道接。不作无益害有益，功乃成；不贵异物贱用物，民乃足。犬马非其土性不畜，珍禽奇兽不育于国，不宝远物，则远人格；所宝惟贤，则迩人安。呜呼！夙夜罔或不勤，不矜细行，终累大德。为山九仞，功亏一篑。允迪兹，生民保厥居，惟乃世王。”\n
        　　〖旅巢命〗\n
        　　巢伯来朝，芮伯作《旅巢命》。\n
        ●周书·金縢第八\n
        　　武王有疾，周公作《金縢》。\n
        　　既克商二年，王有疾，弗豫。二公曰：“我其为王穆卜。”周公曰：“未可以戚我先王？”公乃自以为功，为三坛同墠。为坛于南方，北面，周公立焉。植璧秉珪，乃告太王、王季、文王。\n
        　　史乃册，祝曰：“惟尔元孙某，遘厉虐疾。若尔三王是有丕子之责于天，以旦代某之身。予仁若考能，多材多艺，能事鬼神。乃元孙不若旦多材多艺，不能事鬼神。乃命于帝庭，敷佑四方，用能定尔子孙于下地。四方之民罔不祗畏。呜呼！无坠天之降宝命，我先王亦永有依归。今我即命于元龟，尔之许我，我其以璧与珪归俟尔命；尔不许我，我乃屏璧与珪。”\n
        　　乃卜三龟，一习吉。启籥见书，乃并是吉。公曰：“体！王其罔害。予小子新命于三王，惟永终是图；兹攸俟，能念予一人。”公归，乃纳册于金縢之匮中。王翼日乃瘳。\n
        　　武王既丧，管叔及其群弟乃流言于国，曰：“公将不利于孺子。”周公乃告二公曰：“我之弗辟，我无以告我先王。”周公居东二年，则罪人斯得。于后，公乃为诗以贻王，名之曰《鸱鸮》。王亦未敢诮公。\n
        　　秋，大熟，未获，天大雷电以风，禾尽偃，大木斯拔，邦人大恐。王与大夫尽弁以启金縢之书，乃得周公所自以为功代武王之说。二公及王乃问诸史与百执事。对曰：“信。噫！公命我勿敢言。”\n
        　　王执书以泣，曰：“其勿穆卜！昔公勤劳王家，惟予冲人弗及知。今天动威以彰周公之德，惟朕小子其新逆，我国家礼亦宜之。”王出郊，天乃雨，反风，禾则尽起。二公命邦人凡大木所偃，尽起而筑之。岁则大熟。\n
        ●周书·大诰第九\n
        　　武王崩，三监及淮夷叛，周公相成王，将黜殷，作《大诰》。\n
        　　王若曰：“猷大诰尔多邦越尔御事，弗吊天降割于我家，不少延。洪惟我幼冲人，嗣无疆大历服。弗造哲，迪民康，矧曰其有能格知天命！\n
        　　已！予惟小子，若涉渊水，予惟往求朕攸济。敷贲敷前人受命，兹不忘大功。予不敢闭于天降威用，宁王遗我大宝龟，绍天明。即命曰：‘有大艰于西土，西土人亦不静，越兹蠢。殷小腆诞敢纪其叙。天降威，知我国有疵，民不康，曰：予复！反鄙我周邦，今蠢今翼。日，民献有十夫予翼，以于敉宁、武图功。我有大事，休？’朕卜并吉。”\n
        　　肆予告我友邦君越尹氏、庶士、御事、曰：‘予得吉卜，予惟以尔庶邦于伐殷逋播臣。’尔庶邦君越庶士、御事罔不反曰：‘艰大，民不静，亦惟在王宫邦君室。越予小子考，翼不可征，王害不违卜？’\n
        　　肆予冲人永思艰，曰：呜呼！允蠢，鳏寡哀哉！予造天役，遗大投艰于朕身，越予冲人，不卬自恤。义尔邦君越尔多士、尹氏、御事绥予曰：‘无毖于恤，不可不成乃宁考图功！’\n
        　　已！予惟小子，不敢替上帝命。天休于宁王，兴我小邦周，宁王惟卜用，克绥受兹命。今天其相民，矧亦惟卜用。呜呼！天明畏，弼我丕丕基！”\n
        　　王曰：“尔惟旧人，尔丕克远省，尔知宁王若勤哉！天毖我成功所，予不敢不极卒宁王图事。肆予大化诱我友邦君，天棐忱辞，其考我民，予曷其不于前宁人图功攸终？天亦惟用勤毖我民，若有疾，予曷敢不于前宁人攸受休毕！”\n
        　　王曰：“若昔朕其逝，朕言艰日思。若考作室，既底法，厥子乃弗肯堂，矧肯构？厥父菑，厥子乃弗肯播，矧肯获？厥考翼其肯曰：予有后弗弃基？肆予曷敢不越卬敉宁王大命？若兄考，乃有友伐厥子，民养其劝弗救？”\n
        　　王曰：“呜呼！肆哉尔庶邦君越尔御事。爽邦由哲，亦惟十人迪知上帝命越天棐忱，尔时罔敢易法，矧今天降戾于周邦？惟大艰人诞邻胥伐于厥室，尔亦不知天命不易？\n
        　　予永念曰：天惟丧殷，若穑夫，予曷敢不终朕亩？天亦惟休于前宁人，予曷其极卜？敢弗于从率宁人有指疆土？矧今卜并吉？肆朕诞以尔东征。天命不僭，卜陈惟若兹。”\n
        ●周书·微子之命第十\n
        　　成王既黜殷命，杀武庚，命微子启代殷后，作《微子之命》。\n
        　　王若曰：“猷！殷王元子。惟稽古，崇德象贤。统承先王，修其礼物，作宾于王家，与国咸休，永世无穷。呜呼！乃祖成汤克齐圣广渊，皇天眷佑，诞受厥命。抚民以宽，除其邪虐，功加于时，德垂后裔。尔惟践修厥猷，旧有令闻，恪慎克孝，肃恭神人。予嘉乃德，曰笃不忘。上帝时歆，下民祗协，庸建尔于上公，尹兹东夏。钦哉，往敷乃训，慎乃服命，率由典常，以蕃王室。弘乃烈祖，律乃有民，永绥厥位，毗予一人。世世享德，万邦作式，俾我有周无斁。呜呼！往哉惟休，无替朕命。”\n
        　　〖归禾〗\n
        　　唐叔得禾，异亩同颖，献诸天子。王命唐叔归周公于东，作《归禾》。〖嘉禾〗\n
        　　周公既得命禾，旅天子之命，作《嘉禾》。\n
        ●周书·康诰第十一\n
        　　成王既伐管叔、蔡叔，以殷余民封康叔，作《康诰》、《酒诰》、《梓材》。\n
        　　惟三月哉生魄，周公初基作新大邑于东国洛，四方民大和会。侯、甸、男邦、采、卫，百工播民和，见士于周。周公咸勤，乃洪大诰治。\n
        　　王若曰：“孟侯，朕其弟，小子封。惟乃丕显考文王，克明德慎罚；不敢侮鳏寡，庸庸，祇祇，威威，显民，用肇造我区夏，越我一、二邦以修我西土。惟时怙冒，闻于上帝，帝休，天乃大命文王。殪戎殷，诞受厥命越厥邦民，惟时叙，乃寡兄勖。肆汝小子封在兹东土。\n
        　　王曰：“呜呼！封，汝念哉！今民将在祗遹乃文考，绍闻衣德言。往敷求于殷先哲王用保乂民，汝丕远惟商耇成人，宅心知训。别求闻由古先哲王用康保民。宏于天，若德，裕乃身不废在王命！”\n
        　　王曰：“呜呼！小子封，恫瘝乃身，敬哉！天畏棐忱；民情大可见，小人难保。往尽乃心，无康好逸豫，乃其乂民。我闻曰：‘怨不在大，亦不在小；惠不惠，懋不懋。’\n
        　　已！汝惟小子，乃服惟弘王应保殷民，亦惟助王宅天命，作新民。”\n
        　　王曰：“呜呼！封，敬明乃罚。人有小罪，非眚，乃惟终自作不典；式尔，有厥罪小，乃不可不杀。乃有大罪，非终，乃惟眚灾：适尔，既道极厥辜，时乃不可杀。”\n
        　　王曰：“呜呼！封，有叙时，乃大明服，惟民其敕懋和。若有疾，惟民其毕弃咎。若保赤子，惟民其康乂。非汝封刑人杀人，无或刑人杀人。非汝封又曰劓刵人，无或劓刵人。”\n
        　　王曰：“外事，汝陈时臬司师，兹殷罚有伦。”又曰：“要囚，服念五、六日至于旬时，丕蔽要囚。”\n
        　　王曰：“汝陈时臬事罚。蔽殷彝，用其义刑义杀，勿庸以次汝封。乃汝尽逊曰时叙，惟曰未有逊事。已！汝惟小子，未其有若汝封之心。朕心朕德，惟乃知。\n
        　　凡民自得罪：寇攘奸宄，杀越人于货，暋不畏死，罔弗憝。\n
        　　王曰：“封，元恶大憝，矧惟不孝不友。子弗祗服厥父事，大伤厥考心；于父不能字厥子，乃疾厥子。于弟弗念天显，乃弗克恭厥兄；兄亦不念鞠子哀，大不友于弟。惟吊兹，不于我政人得罪，天惟与我民彝大泯乱，曰：乃其速由文王作罚，刑兹无赦。\n
        　　不率大戛，矧惟外庶子、训人惟厥正人越小臣、诸节。乃别播敷，造民大誉，弗念弗庸，瘝厥君，时乃引恶，惟朕憝。已！汝乃其速由兹义率杀。亦惟君惟长，不能厥家人越厥小臣、外正；惟威惟虐，大放王命；乃非德用乂。汝亦罔不克敬典，乃由裕民，惟文王之敬忌；乃裕民曰：‘我惟有及。’则予一人以怿。”\n
        　　王曰：“封，爽惟民迪吉康，我时其惟殷先哲王德，用康乂民作求。矧今民罔迪，不适；不迪，则罔政在厥邦。”\n
        　　王曰：“封，予惟不可不监，告汝德之说于罚之行。今惟民不静，未戾厥心，迪屡未同，爽惟天其罚殛我，我其不怨。惟厥罪无在大，亦无在多，矧曰其尚显闻于天。”\n
        　　王曰：“呜呼！封，敬哉！无作怨，勿用非谋非彝蔽时忱。丕则敏德，用康乃心，顾乃德，远乃猷，裕乃以；民宁，不汝瑕殄。”\n
        　　王曰：“呜呼！肆汝小子封。惟命不于常，汝念哉！无我殄享，明乃服命，高乃听，用康乂民。”\n
        　　王若曰：“往哉！封，勿替敬，典听朕告，汝乃以殷民世享。”\n
        ●周书·酒诰第十二\n
        　　王若曰：“明大命于妹邦。乃穆考文王肇国在西土。厥诰毖庶邦庶士越少正御事，朝夕曰：‘祀兹酒。惟天降命，肇我民，惟元祀。天降威，我民用大乱丧德，亦罔非酒惟行；越小大邦用丧，亦罔非酒惟辜。’\n
        　　文王诰教小子有正有事：无彝酒。越庶国：饮惟祀，德将无醉。惟曰我民迪小子惟土物爱，厥心臧。聪听祖考之彝训，越小大德。\n
        　　小子惟一妹土，嗣尔股肱，纯其艺黍稷，奔走事厥考厥长。肇牵车牛，远服贾用。孝养厥父母，厥父母庆，自洗腆，致用酒。\n
        　　庶士有正越庶伯君子，其尔典听朕教！尔大克羞耇惟君，尔乃饮食醉饱。丕惟曰尔克永观省，作稽中德，尔尚克羞馈祀。尔乃自介用逸，兹乃允惟王正事之臣。兹亦惟天若元德，永不忘在王家。”\n
        　　王曰：“封，我西土棐徂，邦君御事小子尚克用文王教，不腆于酒，故我至于今，克受殷之命。”\n
        　　王曰：“封，我闻惟曰：‘在昔殷先哲王迪畏天显小民，经德秉哲。自成汤咸至于帝乙，成王畏相惟御事，厥棐有恭，不敢自暇自逸，矧曰其敢崇饮？越在外服，侯甸男卫邦伯，越在内服，百僚庶尹惟亚惟服宗工越百姓里居，罔敢湎于酒。不惟不敢，亦不暇，惟助成王德显越，尹人祗辟。’\n
        　　我闻亦惟曰：‘在今后嗣王，酣，身厥命，罔显于民祗，保越怨不易。诞惟厥纵，淫泆于非彝，用燕丧威仪，民罔不衋伤心。惟荒腆于酒，不惟自息乃逸，厥心疾很，不克畏死。辜在商邑，越殷国灭，无罹。弗惟德馨香祀，登闻于天；诞惟民怨，庶群自酒，腥闻在上。故天降丧于殷，罔爱于殷，惟逸。天非虐，惟民自速辜。’”\n
        　　王：“封，予不惟若兹多诰。古人有言曰：‘人无于水监，当于民监。’今惟殷坠厥命，我其可不大监抚于时！\n
        　　予惟曰：“汝劼毖殷献臣、侯、甸、男、卫，矧太史友、内史友、越献臣百宗工，矧惟尔事服休，服采，矧惟若畴，圻父薄违，农夫若保，宏父定辟，矧汝，刚制于酒。’\n
        　　厥或诰曰：‘群饮。’汝勿佚。尽执拘以归于周，予其杀。又惟殷之迪诸臣惟工，乃湎于酒，勿庸杀之，姑惟教之。有斯明享，乃不用我教辞，惟我一人弗恤弗蠲，乃事时同于杀。”\n
        　　王曰：“封，汝典听朕毖，勿辩乃司民湎于酒。”\n
        ●周书·梓材第十三\n
        　　王曰：“封，以厥庶民暨厥臣达大家，以厥臣达王惟邦君，汝若恒越曰：我有师师、司徒、司马、司空、尹、旅。”曰：‘予罔厉杀人。’亦厥君先敬劳，肆徂厥敬劳。肆往，奸宄、杀人、历人，宥；肆亦见厥君事、戕败人，宥。\n
        　　王启监，厥乱为民。曰：‘无胥戕，无胥虐，至于敬寡，至于属妇，合由以容。’王其效邦君越御事，厥命曷以？‘引养引恬。’自古王若兹，监罔攸辟！惟曰：若稽田，既勤敷菑，惟其陈修，为厥疆畎。若作室家，既勤垣墉，惟其涂塈茨。若作梓材，既勤朴斫，惟其涂丹雘。\n
        　　今王惟曰：先王既勤用明德，怀为夹，庶邦享作，兄弟方来。亦既用明德，后式典集，庶邦丕享。皇天既付中国民越厥疆土于先王，肆王惟德用，和怿先後迷民，用怿先王受命。已！若兹监，惟曰欲至于万年，惟王子子孙孙永保民。”\n
        ●周书·召诰第十四\n
        　　成王在丰，欲宅洛邑，使召公先相宅，作《召诰》。惟二月既望，越六日乙未，王朝步自周，则至于丰。\n
        　　惟太保先周公相宅，越若来三月，惟丙午朏。越三日戊申，太保朝至于洛，卜宅。厥既得卜，则经营。越三日庚戌，太保乃以庶殷攻位于洛汭。越五日甲寅，位成。\n
        　　若翼日乙卯，周公朝至于洛，则达观于新邑营。越三日丁巳，用牲于郊，牛二。越翼日戊午，乃社于新邑，牛一，羊一，豕一。\n
        　　越七日甲子，周公乃朝用书命庶殷侯甸男邦伯。厥既命殷庶，庶殷丕作。\n
        　　太保乃以庶邦冢君出取币，乃复入锡周公。曰：“拜手稽首，旅王若公诰告庶殷越自乃御事：呜呼！皇天上帝，改厥元子兹大国殷之命。惟王受命，无疆惟休，亦无疆惟恤。呜呼！曷其奈何弗敬？\n
        　　天既遐终大邦殷之命，兹殷多先哲王在天，越厥后王后民，兹服厥命。厥终，智藏瘝在。夫知保抱携持厥妇子，以哀吁天，徂厥亡，出执。呜呼！天亦哀于四方民，其眷命用懋。王其疾敬德！\n
        　　相古先民有夏，天迪从子保，面稽天若；今时既坠厥命。今相有殷，天迪格保，面稽天若；今时既坠厥命。今冲子嗣，则无遗寿耇，曰其稽我古人之德，矧曰其有能稽谋自天？\n
        　　呜呼！有王虽小，元子哉。其丕能諴于小民。今休：王不敢后，用顾畏于民碞；王来绍上帝，自服于土中。旦曰：‘其作大邑，其自时配皇天，毖祀于上下，其自时中乂；王厥有成命治民。’今休。\n
        　　王先服殷御事，比介于我有周御事，节性惟日其迈。王敬作所，不可不敬德。\n
        　　我不可不监于有夏，亦不可不监于有殷。我不敢知曰，有夏服天命，惟有历年；我不敢知曰，不其延。惟不敬厥德，乃早坠厥命。我不敢知曰，有殷受天命，惟有历年；我不敢知曰，不其延。惟不敬厥德，乃早坠厥命。今王嗣受厥命，我亦惟兹二国命，嗣若功。\n
        　　王乃初服。呜呼！若生子，罔不在厥初生，自贻哲命。今天其命哲，命吉凶，命历年；知今我初服，宅新邑。肆惟王其疾敬德？王其德之用，祈天永命。\n
        　　其惟王勿以小民淫用非彝，亦敢殄戮用乂民，若有功。其惟王位在德元，小民乃惟刑用于天下，越王显。上下勤恤，其曰我受天命，丕若有夏历年，式勿替有殷历年。欲王以小民受天永命。”\n
        　　拜手稽首，曰：“予小臣敢以王之仇民百君子越友民，保受王威命明德。王末有成命，王亦显。我非敢勤，惟恭奉币，用供王能祈天永命。”\n
        ●周书·洛诰第十五\n
        　　召公既相宅，周公往营成周，使来告卜，作《洛诰》。\n
        　　周公拜手稽首曰：“朕复子明辟。王如弗敢及天基命定命，予乃胤保大相东土，其基作民明辟。予惟乙卯，朝至于洛师。我卜河朔黎水，我乃卜涧水东，水西，惟洛食；我又卜水东，亦惟洛食。伻来以图及献卜。”\n
        　　王拜手稽首曰：“公不敢不敬天之休，来相宅，其作周匹，休！公既定宅，伻来，来，视予卜，休恒吉。我二人共贞。公其以予万亿年敬天之休。拜手稽首诲言。”\n
        　　周公曰：“王，肇称殷礼，祀于新邑，咸秩无文。予齐百工，伻从王于周，予惟曰：‘庶有事。’今王即命曰：‘记功，宗以功作元祀。’惟命曰：‘汝受命笃弼，丕视功载，乃汝其悉自教工。’\n
        　　孺子其朋，孺子其朋，其往！无若火始焰焰；厥攸灼叙，弗其绝。厥若彝及抚事如予，惟以在周工往新邑。伻向即有僚，明作有功，惇大成裕，汝永有辞。”\n
        　　公曰：“已！汝惟冲子，惟终。汝其敬识百辟享，亦识其有不享。享多仪，仪不及物，惟曰不享。惟不役志于享，凡民惟曰不享，惟事其爽侮。乃惟孺子颁，朕不暇听。\n
        　　朕教汝于棐民，彝汝乃是不[B194]，乃时惟不永哉！笃叙乃正父罔不若予，不敢废乃命。汝往敬哉！兹予其明农哉！彼裕我民，无远用戾。”\n
        　　王若曰：“公！明保予冲子。公称丕显德，以予小子扬文武烈，奉答天命，和恒四方民，居师；惇宗将礼，称秩元祀，咸秩无文。惟公德明光于上下，勤施于四方，旁作穆穆，迓衡不迷。文武勤教，予冲子夙夜毖祀。”王曰：“公功棐迪，笃罔不若时。”\n
        　　王曰：“公！予小子其退，即辟于周，命公后。四方迪乱未定，于宗礼亦未克敉，公功迪将，其后监我士师工，诞保文武受民，乱为四辅。”王曰：“公定，予往已。公功肃将祗欢，公无困哉！我惟无斁其康事，公勿替刑，四方其世享。”\n
        　　周公拜手稽首曰：“王命予来承保乃文祖受命民，越乃光烈考武王弘朕恭。孺子来相宅，其大惇典殷献民，乱为四方新辟，作周恭先。曰其自时中乂，万邦咸休，惟王有成绩。予旦以多子越御事笃前人成烈，答其师，作周孚先。考朕昭子刑，乃单文祖德。\n
        　　伻来毖殷，乃命宁予以鬯二卣。曰明禋，拜手稽首休享。予不敢宿，则禋于文王、武王。惠笃叙，无有遘自疾，万年厌于乃德，殷乃引考。王伻殷乃承叙万年，其永观朕子怀德。”\n
        　　戊辰，王在新邑烝，祭岁，文王骍牛一，武王骍牛一。王命作册逸祝册，惟告周公其后。\n
        　　王宾杀禋咸格，王入太室，祼。王命周公后，作册逸诰，在十有二月。惟周公诞保文武受命，惟七年。\n
        ●周书·多士第十六\n
        　　成周既成，迁殷顽民，周公以王命诰，作《多士》。惟三月，周公初于新邑洛，用告商王士。\n
        　　王若曰：“尔殷遗多士，弗吊旻天，大降丧于殷，我有周佑命，将天明威，致王罚，敕殷命终于帝。肆尔多士！非我小国敢弋殷命。惟天不畀允罔固乱，弼我，我其敢求位？惟帝不畀，惟我下民秉为，惟天明畏。\n
        　　我闻曰：上帝引逸，有夏不适逸；则惟帝降格，向于时夏。弗克庸帝，大淫泆有辞。惟时天罔念闻，厥惟废元命，降致罚；乃命尔先祖成汤革夏，俊民甸四方。\n
        　　自成汤至于帝乙，罔不明德恤祀。亦惟天丕建，保乂有殷，殷王亦罔敢失帝，罔不配天其泽。\n
        　　在今后嗣王，诞罔显于天，矧曰其有听念于先王勤家？诞淫厥泆，罔顾于天显民祗，惟时上帝不保，降若兹大丧。惟天不畀不明厥德，凡四方小大邦丧，罔非有辞于罚。”\n
        　　王若曰：“尔殷多士，今惟我周王丕灵承帝事，有命曰：‘割殷。’告敕于帝。惟我事不贰适，惟尔王家我适。予其曰惟尔洪无度，我不尔动，自乃邑。予亦念天，即于殷大戾，肆不正。”\n
        　　王曰：“猷！告尔多士，予惟时其迁居西尔，非我一人奉德不康宁，时惟天命。无违，朕不敢有后，无我怨。\n
        　　惟尔知，惟殷先人有册有典，殷革夏命。今尔又曰：‘夏迪简在王庭，有服在百僚。’予一人惟听用德，肆予敢求尔于天邑商，予惟率肆矜尔。非予罪，时惟天命。”\n
        　　王曰：“多士，昔朕来自奄，予大降尔四国民命。我乃明致天罚，移尔遐逖，比事臣我宗多逊。”\n
        　　王曰：“告尔殷多士，今予惟不尔杀，予惟时命有申。今朕作大邑于兹洛，予惟四方罔攸宾，亦惟尔多士攸服奔走臣我多逊。尔乃尚有尔土，尔用尚宁干止，尔克敬，天惟畀矜尔；尔不克敬，尔不啻不有尔土，予亦致天之罚于尔躬！今尔惟时宅尔邑，继尔居；尔厥有干有年于兹洛。尔小子乃兴，从尔迁。”\n
        　　王曰：“又曰时予，乃或言尔攸居。”\n
        ●周书·无逸第十七\n
        　　周公作《无逸》。\n
        　　周公曰：“呜呼！君子所，其无逸。先知稼穑之艰难，乃逸，则知小人之依。相小人，厥父母勤劳稼穑，厥子乃不知稼穑之艰难，乃逸乃谚。既诞，否则侮厥父母曰：‘昔之人无闻知。’”\n
        　　周公曰：“呜呼！我闻曰：昔在殷王中宗，严恭寅畏，天命自度，治民祗惧，不敢荒宁。肆中宗之享国七十有五年。其在高宗，时旧劳于外，爰暨小人。作其即位，乃或亮阴，三年不言。其惟不言，言乃雍。不敢荒宁，嘉靖殷邦。至于小大，无时或怨。肆高宗之享国五十年有九年。其在祖甲，不义惟王，旧为小人。作其即位，爰知小人之依，能保惠于庶民，不敢侮鳏寡。肆祖甲之享国三十有三年。自时厥后立王，生则逸，生则逸，不知稼穑之艰难，不闻小人之劳，惟耽乐之从。自时厥后，亦罔或克寿。或十年，或七八年，或五六年，或四三年。”\n
        　　周公曰：“呜呼！厥亦惟我周太王、王季，克自抑畏。文王卑服，即康功田功。徽柔懿恭，怀保小民，惠鲜鳏寡。自朝至于日中昃，不遑暇食，用咸和万民。文王不敢盘于游田，以庶邦惟正之供。文王受命惟中身，厥享国五十年。”\n
        　　周公曰：“呜呼！继自今嗣王，则其无淫于观、于逸、于游、于田，以万民惟正之供。无皇曰：‘今日耽乐。’乃非民攸训，非天攸若，时人丕则有愆。无若殷王受之迷乱，酗于酒德哉！”\n
        　　周公曰：“呜呼！我闻曰：‘古之人犹胥训告，胥保惠，胥教诲，民无或胥诪张为幻。’此厥不听，人乃训之，乃变乱先王之正刑，至于小大。民否则厥心违怨，否则厥口诅祝。”\n
        　　周公曰：“呜呼！自殷王中宗及高宗及祖甲及我周文王，兹四人迪哲。厥或告之曰：‘小人怨汝詈汝。’则皇自敬德。厥愆，曰：‘朕之愆。’允若时，不啻不敢含怒。此厥不听，人乃或诪张为幻，曰小人怨汝詈汝，则信之，则若时，不永念厥辟，不宽绰厥心，乱罚无罪，杀无辜。怨有同，是丛于厥身。”\n
        　　周公曰：“呜呼！嗣王其监于兹。”\n
        ●周书·君奭第十八\n
        　　召公为保，周公为师，相成王为左右。召公不说，周公作《君奭》。\n
        　　周公若曰：“君奭！弗吊天降丧于殷，殷既坠厥命，我有周既受。我不敢知曰厥基永孚于休。若天棐忱，我亦不敢知曰其终出于不祥。\n
        　　呜呼！君已曰时我，我亦不敢宁于上帝命，弗永远念天威越我民；罔尤违，惟人。在我后嗣子孙，大弗克恭上下，遏佚前人光在家，不知天命不易，天难谌，乃其坠命，弗克经历。嗣前人，恭明德，在今予小子旦非克有正，迪惟前人光施于我冲子。”又曰：“天不可信，我道惟宁王德延，天不庸释于文王受命。”\n
        　　公曰：“君奭！我闻在昔成汤既受命，时则有若伊尹，格于皇天。在太甲，时则有若保衡。在太戊，时则有若伊陟、臣扈，格于上帝；巫咸乂王家。在祖乙，时则有若巫贤。在武丁，时则有若甘盘。率惟兹有陈，保乂有殷，故殷礼陟配天，多历年所。天维纯佑命，则商实百姓王人。罔不秉德明恤，小臣屏侯甸，矧咸奔走。惟兹惟德称，用乂厥辟，故一人有事于四方，若卜筮罔不是孚。”\n
        　　公曰：“君奭！天寿平格，保乂有殷，有殷嗣，天灭威。今汝永念，则有固命，厥乱明我新造邦。”\n
        　　公曰：“君奭！在昔上帝割申劝宁王之德，其集大命于厥躬？惟文王尚克修和我有夏；亦惟有若虢叔，有若闳夭，有若散宜生，有若泰颠，有若南宫括。”又曰：“无能往来，兹迪彝教，文王蔑德降于国人。亦惟纯佑秉德，迪知天威，乃惟时昭文王迪见冒，闻于上帝。惟时受有殷命哉。武王惟兹四人尚迪有禄。后暨武王诞将天威，咸刘厥敌。惟兹四人昭武王惟冒，丕单称德。\n
        　　今在予小子旦，若游大川，予往暨汝奭其济。小子同未在位，诞无我责收，罔勖不及。耇造德不降我则，鸣鸟不闻，矧曰其有能格？”\n
        　　公曰：“呜呼！君肆其监于兹！我受命于疆惟休，亦大惟艰。告君，乃猷裕我，不以后人迷。”\n
        　　公曰：“前人敷乃心，乃悉命汝，作汝民极。曰：‘汝明勖偶王，在亶乘兹大命，惟文王德丕承，无疆之恤！’”\n
        　　公曰：“君！告汝，朕允保奭。其汝克敬以予监于殷丧大否，肆念我天威。予不允惟若兹诰，予惟曰：‘襄我二人，汝有合哉？’言曰：‘在时二人。’天休兹至，惟时二人弗戡。其汝克敬德，明我俊民，在让后人于丕时。\n
        　　呜呼！笃棐时二人，我式克至于今日休？我咸成文王功于！不怠丕冒，海隅出日，罔不率俾。”公曰：“君！予不惠若兹多诰，予惟用闵于天越民。”\n
        　　公曰：“呜呼！君！惟乃知民德亦罔不能厥初，惟其终。祗若兹，往敬用治！”\n
        ●周书·蔡仲之命第十九\n
        　　蔡叔既没，王命蔡仲，践诸侯位，作《蔡仲之命》。\n
        　　惟周公位冢宰，正百工，群叔流言。乃致辟管叔于商；囚蔡叔于郭邻，以车七乘；降霍叔于庶人，三年不齿。蔡仲克庸祗德，周公以为卿士。叔卒，乃命诸王邦之蔡。王若曰：“小子胡，惟尔率德改行，克慎厥猷，肆予命尔侯于东土。往即乃封，敬哉！尔尚盖前人之愆，惟忠惟孝；尔乃迈迹自身，克勤无怠，以垂宪乃後；率乃祖文王之彝训，无若尔考之违王命。皇天无亲，惟德是辅。民心无常，惟惠之怀。为善不同，同归于治；为恶不同，同归于乱。尔其戒哉！慎厥初，惟厥终，终以不困；不惟厥终，终以困穷。懋乃攸绩，睦乃四邻，以蕃王室，以和兄弟，康济小民。率自中，无作聪明乱旧章。详乃视听，罔以侧言改厥度。则予一人汝嘉。”王曰：“呜呼！小子胡，汝往哉！无荒弃朕命！”\n
        　　〖成王政〗成王东伐淮夷，遂践奄，作《成王政》。〖将蒲姑〗\n
        　　成王既践奄，将迁其君于蒲姑，周公告召公，作《将蒲姑》。\n
        ●周书·多方第二十\n
        　　成王归自奄，在宗周，诰庶邦，作《多方》。惟五月丁亥，王来自奄，至于宗周。\n
        　　周公曰：“王若曰：猷！告尔四国多方，惟尔殷侯尹民，我惟大降尔命，尔罔不知。洪惟天之命，弗永寅念于祀，惟帝降格于夏。有夏诞厥逸，不肯慼言于民，乃大淫昏，不克终日劝于帝之迪，乃尔攸闻。厥图帝之命，不克开于民之丽，乃大降罚，崇乱有夏。因甲于内乱，不克灵承于旅；罔丕惟进之恭，洪舒于民。亦惟有夏之民叨懫日钦，劓割夏邑。天惟时求民主，乃大降显休命于成汤，刑殄有夏。\n
        　　惟天不畀，纯乃惟以尔多方之义民不克永于多享；惟夏之恭多士，大不克明保享于民，乃胥惟虐于民，至于百为，大不克开。\n
        　　乃惟成汤克以尔多方简，代夏作民主。慎厥丽，乃劝；厥民刑，用劝；以至于帝乙，罔不明德慎罚，亦克用劝；要囚殄戮多罪，亦克用劝；开释无辜，亦克用劝。今至于尔辟，弗克以尔多方享天之命，呜呼！”\n
        　　王若曰：“诰告尔多方，非天庸释有夏，非天庸释有殷。乃惟尔辟以尔多方大淫，图天之命屑有辞。乃惟有夏图厥政，不集于享，天降时丧，有邦间之。乃惟尔商后王逸厥逸，图厥政不蠲烝，天惟降时丧。\n
        　　惟圣罔念，作狂；惟狂克念，作圣。天惟五年须暇之子孙，诞作民主，罔可念听。天惟求尔多方，大动以威，开厥顾天；惟尔多方，罔堪顾之。惟我周王灵承于旅，克堪用德，惟典神天。天惟式教我用休，简畀殷命，尹尔多方。\n
        　　今我曷敢多诰？我惟大降尔四国民命。尔曷不忱裕之于尔多方？尔曷不夹介乂我周王享天之命？今尔尚宅尔宅，畋尔田，尔曷不惠王熙天之命？尔乃迪屡不静，尔心未爱。尔乃不大宅天命，尔乃屑播天命，尔乃自作不典，图忱于正。我惟时其教告之，我惟时其战要囚之，至于再，至于三。乃有不用我降尔命，我乃其大罚殛之！非我有周秉德不康宁，乃惟尔自速辜！”\n
        　　王曰：“呜呼！猷告尔有方多士暨殷多士。今尔奔走臣我监五祀，越惟有胥伯小大多正，尔罔不克臬。自作不和，尔惟和哉；尔室不睦，尔惟和哉；尔邑克明，尔惟克勤乃事。尔尚不忌于凶德，亦则以穆穆在乃位，克阅于乃邑谋介。尔乃自时洛邑，尚永力畋尔田，天惟畀矜尔，我有周惟其大介赉尔，迪简在王庭。尚尔事，有服在大僚。”\n
        　　王曰：“呜呼！多士，尔不克劝忱我命，尔亦则惟不克享，凡民惟曰不享。尔乃惟逸惟颇，大远王命，则惟尔多方探天之威，我则致天之罚，离逖尔土。”\n
        　　王曰：“我不惟多诰，我惟祗告尔命。”又曰：“时惟尔初，不克敬于和，则无我怨。”\n
        ●周书·立政第二十一\n
        　　周公作《立政》。\n
        　　周公若曰：“拜手稽首，告嗣天子王矣。”用咸戒于王曰：“王左右常伯、常任、准人、缀衣、虎贲。”\n
        　　周公曰：“呜呼！休兹知恤，鲜哉！古之人迪惟有夏，乃有室大竞，吁俊尊上帝迪，知忱恂于九德之行。乃敢告教厥后曰：‘拜手稽首后矣！’曰：‘宅乃事，宅乃牧，宅乃准，兹惟后矣。谋面，用丕训德，则乃宅人，兹乃三宅无义民。’\n
        　　桀德，惟乃弗作往任，是惟暴德罔后。亦越成汤陟，丕釐上帝之耿命，乃用三有宅；克即宅，曰三有俊，克即俊。严惟丕式，克用三宅三俊，其在商邑，用协于厥邑；其在四方，用丕式见德。\n
        　　呜呼！其在受德，暋为羞刑暴德之人，同于厥邦；乃惟庶习逸德之人，同于厥政。帝钦罚之，乃伻我有夏，式商受命，奄甸万姓。\n
        　　亦越文王、武王，克知三有宅心，灼见三有俊心，以敬事上帝，立民长伯。立政：任人、准夫、牧、作三事。虎贲、缀衣、趣马、小尹、左右携仆、百司庶府。大都小伯、艺人、表臣百司、太史、尹伯，庶常吉士。司徒、司马、司空、亚、旅。夷、微、卢烝。三亳阪尹。\n
        　　文王惟克厥宅心，乃克立兹常事司牧人，以克俊有德。文王罔攸兼于庶言；庶狱庶慎，惟有司之牧夫是训用违；庶狱庶慎，文王罔敢知于兹。\n
        　　亦越武王，率惟敉功，不敢替厥义德，率惟谋从容德，以并受此丕丕基。”\n
        　　呜呼！孺子王矣！继自今我其立政。立事、准人、牧夫，我其克灼知厥若，丕乃俾乱；相我受民，和我庶狱庶慎。时则勿有间之，自一话一言。我则末惟成德之彦，以乂我受民。\n
        　　呜呼！予旦已受人之徽言咸告孺子王矣。继自今文子文孙，其勿误于庶狱庶慎，惟正是乂之。\n
        　　自古商人亦越我周文王立政，立事、牧夫、准人，则克宅之，克由绎之，兹乃俾乂，国则罔有。立政用憸人，不训于德，是罔显在厥世。继自今立政，其勿以憸人，其惟吉士，用励相我国家。\n
        　　今文子文孙，孺子王矣！其勿误于庶狱，惟有司之牧夫。其克诘尔戎兵以陟禹之迹，方行天下，至于海表，罔有不服。以觐文王之耿光，以扬武王之大烈。呜呼！继自今后王立政，其惟克用常人。”\n
        　　周公若曰：“太史！司寇苏公式敬尔由狱，以长我王国。兹式有慎，以列用中罚。”\n
        ●周书·周官第二十二\n
        　　成王既黜殷命，灭淮夷，还归在丰，作《周官》。\n
        　　惟周王抚万邦，巡侯、甸，四征弗庭，绥厥兆民。六服群辟，罔不承德。归于宗周，董正治官。王曰：“若昔大猷，制治于未乱，保邦于未危。”\n
        　　曰：“唐虞稽古，建官惟百。内有百揆四岳，外有州、牧、侯伯。庶政惟和，万国咸宁。夏商官倍，亦克用乂。明王立政，不惟其官，惟其人。\n
        　　今予小子，祗勤于德，夙夜不逮。仰惟前代时若，训迪厥官。立太师、太傅、太保，兹惟三公。论道经邦，燮理阴阳。官不必备，惟其人。少师、少傅、少保，曰三孤。贰公弘化，寅亮天地，弼予一人。冢宰掌邦治，统百官，均四海。司徒掌邦教，敷五典，扰兆民。宗伯掌邦礼，治神人，和上下。司马掌邦政，统六师，平邦国。司寇掌邦禁，诘奸慝，刑暴乱。司空掌邦土，居四民，时地利。六卿分职，各率其属，以倡九牧，阜成兆民。六年，五服一朝。又六年，王乃时巡，考制度于四岳。诸侯各朝于方岳，大明黜陟。”\n
        　　王曰：“呜呼！凡我有官君子，钦乃攸司，慎乃出令，令出惟行，弗惟反。以公灭私，民其允怀。学古入官。议事以制，政乃不迷。其尔典常作之师，无以利口乱厥官。蓄疑败谋，怠忽荒政，不学墙面，莅事惟烦。戒尔卿士，功崇惟志，业广惟勤，惟克果断，乃罔后艰。位不期骄，禄不期侈。恭俭惟德，无载尔伪。作德，心逸日休；作伪，心劳日拙。居宠思危，罔不惟畏，弗畏入畏。推贤让能，庶官乃和，不和政厖。举能其官，惟尔之能。称匪其人，惟尔不任。”\n
        　　王曰：“呜呼！三事暨大夫，敬尔有官，乱尔有政，以佑乃辟。永康兆民，万邦惟无斁。〖贿肃慎之命〗成王既伐东夷，肃慎来贺。王俾荣伯作《贿肃慎之命》。\n
        　　〖亳姑〗\n
        　　周公在丰，将没，欲葬成周。公薨，成王葬于毕，告周公，作《亳姑》。\n
        ●周书·君陈第二十三\n
        　　周公既没，命君陈分正东郊成周，作《君陈》。\n
        　　王若曰：“君陈，惟尔令德孝恭。惟孝友于兄弟，克施有政。命汝尹兹东郊，敬哉！昔周公师保万民，民怀其德。往慎乃司，兹率厥常，懋昭周公之训，惟民其乂。我闻曰：‘至治馨香，感于神明。黍稷非馨，明德惟馨尔。’尚式时周公之猷训，惟日孜孜，无敢逸豫。凡人未见圣，若不克见；既见圣，亦不克由圣，尔其戒哉！尔惟风，下民惟草。图厥政，莫或不艰，有废有兴，出入自尔师虞，庶言同则绎。尔有嘉谋嘉猷，则入告尔后于内，尔乃顺之于外，曰：‘斯谋斯猷，惟我后之德。’呜呼！臣人咸若时，惟良显哉！”\n
        　　王曰：“君陈，尔惟弘周公丕训，无依势作威，无倚法以削，宽而有制，从容以和。殷民在辟，予曰辟，尔惟勿辟；予曰宥，尔惟勿宥，惟厥中。有弗若于汝政，弗化于汝训，辟以止辟，乃辟。狃于奸宄，败常乱俗，三细不宥。尔无忿疾于顽，无求备于一夫。必有忍，其乃有济；有容，德乃大。简厥修，亦简其或不修。进厥良，以率其或不良。惟民生厚，因物有迁。违上所命，从厥攸好。尔克敬典在德，时乃罔不变。允升于大猷，惟予一人膺受多福，其尔之休，终有辞于永世。”\n
        ●周书·顾命第二十四\n
        　　成王将崩，命召公、毕公率诸侯相康王，作《顾命》。\n
        　　惟四月，哉生魄，王不怿。甲子，王乃洮颒水。相被冕服，凭玉几。乃同，召太保奭、芮伯、彤伯、毕公、卫侯、毛公、师氏、虎臣、百尹、御事。王曰：“呜呼！疾大渐，惟几，病日臻。既弥留，恐不获誓言嗣，兹予审训命汝。昔君文王、武王宣重光，奠丽陈教，则肄肄不违，用克达殷集大命。在后之侗，敬迓天威，嗣守文、武大训，无敢昏逾。今天降疾，殆弗兴弗悟。尔尚明时朕言，用敬保元子钊弘济于艰难，柔远能迩，安劝小大庶邦。思夫人自乱于威仪。尔无以钊冒贡于非几。”\n
        　　兹既受命，还出缀衣于庭。越翼日乙丑，王崩。太保命仲桓、南宫毛俾爰齐侯吕伋，以二干戈、虎贲百人逆子钊于南门之外。延入翼室，恤宅宗。丁卯，命作册度。\n
        　　越七日癸酉，伯相命士须材。狄设黼扆、缀衣。牖间南向，敷重篾席，黼纯，华玉，仍几。西序东向，敷重厎席，缀纯，文贝，仍几。东序西向，敷重丰席，画纯，雕玉，仍几。西夹南向，敷重笋席，玄纷纯，漆，仍几。越玉五重，陈宝，赤刀、大训、弘璧、琬琰，在西序。大玉、夷玉、天球、河图，在东序。胤之舞衣、大贝、鼖鼓，在西房；兑之戈、和之弓、垂之竹矢，在东房。大辂在宾阶面，缀辂在阼阶面，先辂在左塾之前，次辂在右塾之前。\n
        　　二人雀弁，执惠，立于毕门之内。四人綦弁，执戈上刃，夹两阶。一人冕，执刘，立于东堂，一人冕，执钺，立于西堂。一人冕，执戣，立于东垂。一人冕，执瞿，立于西垂。一人冕，执锐，立于侧阶。\n
        　　王麻冕黼裳，由宾阶隮。卿士邦君麻冕蚁裳，入即位。太保、太史、太宗皆麻冕彤裳。太保承介圭，上宗奉同瑁，由阼阶隮。太史秉书，由宾阶隮，御王册命。曰：“皇后凭玉几，道扬末命，命汝嗣训，临君周邦，率循大卞，燮和天下，用答扬文、武之光训。”王再拜，兴，答曰：“眇眇予末小子，其能而乱四方以敬忌天威。”乃受同瑁，王三宿，三祭，三咤。上宗曰：“飨！”太保受同，降，盥，以异同秉璋以酢。授宗人同，拜。王答拜。太保受同，祭，哜，宅，授宗人同，拜。王答拜。太保降，收。诸侯出庙门俟。\n
        ●周书·康王之诰第二十五\n
        　　康王既尸天子，遂诰诸侯，作《康王之诰》。\n
        　　王出，在应门之内，太保率西方诸侯入应门左，毕公率东方诸侯入应门右，皆布乘黄朱。宾称奉圭兼币，曰：“一二臣卫，敢执壤奠。”皆再拜稽首。王义嗣，德答拜。太保暨芮伯咸进，相揖。皆再拜稽首曰：“敢敬告天子，皇天改大邦殷之命，惟周文武诞受羑若，克恤西土。惟新陟王毕协赏罚，戡定厥功，用敷遗后人休。今王敬之哉！张皇六师，无坏我高祖寡命。”\n
        　　王若曰：“庶邦侯、甸、男、卫，惟予一人钊报诰。昔君文武丕平，富不务咎，厎至齐信用，昭明于天下。则亦有熊罴之士，不二心之臣，保乂王家，用端命于上帝。皇天用训厥道，付畀四方。乃命建侯树屏，在我后之人。今予一二伯父尚胥暨顾，绥尔先公之臣服于先王。虽尔身在外，乃心罔不在王室，用奉恤厥若，无遗鞠子羞！”\n
        　　群公既皆听命，相揖，趋出。王释冕，反丧服。\n
        ●周书·毕命第二十六\n
        　　康王命作册毕，分居里，成周郊，作《毕命》。\n
        　　惟十有二年，六月庚午，朏。越三日壬申，王朝步自宗周，至于丰。以成周之众，命毕公保釐东郊。\n
        　　王若曰：“呜呼！父师，惟文王、武王敷大德于天下，用克受殷命。惟周公左右先王，绥定厥家，毖殷顽民，迁于洛邑，密迩王室，式化厥训。既历三纪，世变风移，四方无虞，予一人以宁，道有升降，政由俗革，不臧厥臧，民罔攸劝。惟公懋德，克勤小物，弼亮四世，正色率下，罔不祗师言。嘉绩多于先王，予小子垂拱仰成。”\n
        　　王曰：“呜呼！父师，今予祗命公以周公之事，往哉！旌别淑慝，表厥宅里，彰善瘅恶，树之风声。弗率训典，殊厥井疆，俾克畏慕。申画郊圻，慎固封守，以康四海。政贵有恒，辞尚体要，不惟好异。商俗靡靡，利口惟贤，馀风未殄，公其念哉！我闻曰：‘世禄之家，鲜克由礼’。以荡陵德，实悖天道。敝化奢丽，万世同流。兹殷庶士，席宠惟旧，怙侈灭义，服美于人。骄淫矜侉，将由恶终。虽收放心，闲之惟艰。资富能训，惟以永年。惟德惟义，时乃大训。不由古训，于何其训。”\n
        　　王曰：“呜呼！父师，邦之安危，惟兹殷士。不刚不柔，厥德允修。惟周公克慎厥始，惟君陈克和厥中，惟公克成厥终。三后协心，同厎于道，道洽政治，泽润生民，四夷左衽，罔不咸赖，予小子永膺多福。公其惟时成周，建无穷之基，亦有无穷之闻。子孙训其成式，惟乂。呜呼！罔曰弗克，惟既厥心；罔曰民寡，惟慎厥事。钦若先王成烈，以休于前政。”\n
        ●周书·君牙第二十七\n
        　　穆王命君牙，为周大司徒，作《君牙》。\n
        　　王若曰：“呜呼！君牙，惟乃祖乃父，世笃忠贞，服劳王家，厥有成绩，纪于太常。惟予小子嗣守文、武、成、康遗绪，亦惟先正之臣，克左右乱四方。心之忧危，若蹈虎尾，涉于春冰。今命尔予翼，作股肱心膂，缵乃旧服。无忝祖考，弘敷五典，式和民则。尔身克正，罔敢弗正，民心罔中，惟尔之中。夏暑雨，小民惟曰怨咨：冬祁寒，小民亦惟曰怨咨。厥惟艰哉！思其艰以图其易，民乃宁。呜呼！丕显哉，文王谟！丕承哉，武王烈！启佑我后人，咸以正罔缺。尔惟敬明乃训，用奉若于先王，对扬文、武之光命，追配于前人。”\n
        　　王若曰：“君牙，乃惟由先正旧典时式，民之治乱在兹。率乃祖考之攸行，昭乃辟之有乂。”\n
        ●周书·冏命第二十八\n
        　　穆王命伯冏，为周太仆正，作《冏命》。\n
        　　王若曰：“伯冏，惟予弗克于德，嗣先人宅丕后，怵惕惟厉，中夜以兴，思免厥愆。昔在文、武、聪明齐圣，小大之臣，咸怀忠良。其侍御仆从，罔匪正人，以旦夕承弼厥辟，出入起居，罔有不钦；发号施令，罔有不臧。下民祇若，万邦咸休。惟予一人无良，实赖左右前后有位之士，匡其不及，绳愆纠缪，格其非心，俾克绍先烈。今予命汝作大正，正于群仆侍御之臣，懋乃后德，交修不逮。慎简乃僚，无以巧言令色，便辟侧媚，其惟吉士。仆臣正，厥后克正；仆臣谀，厥后自圣。后德惟臣，不德惟臣。尔无昵于憸人，充耳目之官，迪上以非先王之典。非人其吉，惟货其吉，若时，瘝厥官，惟尔大弗克祇厥辟，惟予汝辜。”王曰：“呜呼，钦哉！永弼乃后于彝宪。”\n
        ●周书·吕刑第二十九\n
        　　吕命穆王训夏赎刑，作《吕刑》。\n
        　　惟吕命，王享国百年，耄，荒度作刑，以诘四方。王曰：“若古有训，蚩尤惟始作乱，延及于平民，罔不寇贼，鸱义，奸宄，夺攘，矫虔。苗民弗用灵，制以刑，惟作五虐之刑曰法。杀戮无辜，爰始淫为劓、刵、椓、黥。越兹丽刑并制，罔差有辞。民兴胥渐，泯泯棼棼，罔中于信，以覆诅盟。虐威庶戮，方告无辜于上。上帝监民，罔有馨香德，刑发闻惟腥。皇帝哀矜庶戮之不辜，报虐以威，遏绝苗民，无世在下。乃命重、黎，绝地天通，罔有降格。群后之逮在下，明明棐常，鳏寡无盖。\n
        　　皇帝清问下民鳏寡有辞于苗。德威惟畏，德明惟明。乃命三后，恤功于民。伯夷降典，折民惟刑；禹平水土，主名山川；稷降播种，家殖嘉谷。三后成功，惟殷于民。士制百姓于刑之中，以教祗德。穆穆在上，明明在下，灼于四方，罔不惟德之勤，故乃明于刑之中，率乂于民棐彝。典狱非讫于威，惟讫于富。敬忌，罔有择言在身。惟克天德，自作元命，配享在下。”\n
        　　王曰：“嗟！四方司政典狱，非尔惟作天牧？今尔何监？非时伯夷播刑之迪？其今尔何惩？惟时苗民匪察于狱之丽，罔择吉人，观于五刑之中；惟时庶威夺货，断制五刑，以乱无辜，上帝不蠲，降咎于苗，苗民无辞于罚，乃绝厥世。”\n
        　　王曰：“呜呼！念之哉。伯父、伯兄、仲叔、季弟、幼子、童孙，皆听朕言，庶有格命。今尔罔不由慰曰勤，尔罔或戒不勤。天齐于民，俾我一日，非终惟终，在人。尔尚敬逆天命，以奉我一人！虽畏勿畏，虽休勿休。惟敬五刑，以成三德。一人有庆，兆民赖之，其宁惟永。”\n
        　　王曰：“吁！来，有邦有土，告尔祥刑。在今尔安百姓，何择，非人？何敬，非刑？何度，非及？两造具备，师听五辞。五辞简孚，正于五刑。五刑不简，正于五罚；五罚不服，正于五过。五过之疵：惟官，惟反，惟内，惟货，惟来。其罪惟均，其审克之！\n
        　　五刑之疑有赦，五罚之疑有赦，其审克之！简孚有众，惟貌有稽。无简不听，具严天威。墨辟疑赦，其罚百鍰，阅实其罪。劓辟疑赦，其罪惟倍，阅实其罪。剕辟疑赦，其罚倍差，阅实其罪。宫辟疑赦，其罚六百鍰，阅实其罪。大辟疑赦，其罚千鍰，阅实其罪。墨罚之属千。劓罚之属千，剕罚之属五百，宫罚之属三百，大辟之罚其属二百。五刑之属三千。\n
        　　上下比罪，无僭乱辞，勿用不行，惟察惟法，其审克之！上刑适轻，下服；下刑适重，上服。轻重诸罚有权。刑罚世轻世重，惟齐非齐，有伦有要。罚惩非死，人极于病。非佞折狱，惟良折狱，罔非在中。察辞于差，非从惟从。哀敬折狱，明启刑书胥占，咸庶中正。其刑其罚，其审克之。狱成而孚，输而孚。其刑上备，有并两刑。”\n
        　　王曰：“呜呼！敬之哉！官伯族姓，朕言多惧。朕敬于刑，有德惟刑。今天相民，作配在下。明清于单辞，民之乱，罔不中听狱之两辞，无或私家于狱之两辞！狱货非宝，惟府辜功，报以庶尤。永畏惟罚，非天不中，惟人在命。天罚不极，庶民罔有令政在于天下。”\n
        　　王曰：“呜呼！嗣孙，今往何监，非德？于民之中，尚明听之哉！哲人惟刑，无疆之辞，属于五极，咸中有庆。受王嘉师，监于兹祥刑。”\n
        ●周书·文侯之命第三十\n
        　　平王锡晋文侯鬯、圭瓒，作《文侯之命》。\n
        　　王若曰：“父义和！丕显文、武，克慎明德，昭升于上，敷闻在下；惟时上帝，集厥命于文王。亦惟先正克左右昭事厥辟，越小大谋猷罔不率从，肆先祖怀在位。呜呼！闵予小子嗣，造天丕愆。殄资泽于下民，侵戎我国家纯。即我御事，罔或耆寿俊在厥服，予则罔克。曰惟祖惟父，其伊恤朕躬！呜呼！有绩予一人永绥在位。父义和！汝克绍乃显祖，汝肇刑文、武，用会绍乃辟，追孝于前文人。汝多修，扞我于艰，若汝，予嘉。”\n
        　　王曰：“父义和！其归视尔师，宁尔邦。用赉尔鬯一卣，彤弓一，彤矢百，卢弓一，卢矢百，马四匹。父往哉！柔远能迩，惠康小民，无荒宁。简恤尔都，用成尔显德。”\n
        ●周书·费誓第三十一\n
        　　鲁侯伯禽宅曲阜，徐、夷并兴，东郊不开。作《费誓》。\n
        　　公曰：“嗟！人无哗，听命。徂兹淮夷、徐戎并兴。善[A156]乃甲胄，敿乃干，无敢不吊！备乃弓矢，锻乃戈矛，砺乃锋刃，无敢不善！今惟淫舍牿牛马，杜乃擭，敜乃穽，无敢伤牿。牿之伤，汝则有常刑！马牛其风，臣妾逋逃，勿敢越逐，祗复之，我商赉尔。乃越逐不复，汝则有常刑！无敢寇攘，逾垣墙，窃马牛，诱臣妾，汝则有常刑！\n
        　　甲戌，我惟征徐戎。峙乃糗粮，无敢不逮；汝则有大刑！鲁人三郊三遂，峙乃桢榦。甲戌，我惟筑，无敢不供；汝则有无馀刑，非杀。鲁人三郊三遂，峙乃刍茭，无敢不多；汝则有大刑！”\n
        ●周书·秦誓第三十二\n
        　　秦穆公伐郑，晋襄公帅师败诸崤，还归，作《秦誓》。\n
        　　公曰：“嗟！我士，听无哗！予誓告汝群言之首。古人有言曰：‘民讫自若，是多盘。’责人斯无难，惟受责俾如流，是惟艰哉！我心之忧，日月逾迈，若弗云来。惟古之谋人，则曰未就予忌；惟今之谋人，姑将以为亲。虽则云然，尚猷询兹黄发，则罔所愆。”\n
        　　番番良士，旅力既愆，我尚有之；仡仡勇夫，射御不违，我尚不欲。惟截截善谝言，俾君子易辞，我皇多有之！\n
        　　昧昧我思之，如有一介臣，断断猗无他技，其心休休焉，其如有容。人之有技，若己有之。人之彦圣，其心好之，不啻若自其口出。是能容之，以保我子孙黎民，亦职有利哉！人之有技，冒疾以恶之；人之彦圣而违之，俾不达是不能容，以不能保我子孙黎民，亦曰殆哉！\n
        　　邦之杌隉，曰由一人；邦之荣怀，亦尚一人之庆。”\n
    </string>
    <string name="yijing">
        易经\n
        第一卦 乾 乾为天 乾上乾下\n
        　　乾：元，亨，利，贞。\n
        　　初九：潜龙，勿用。九二：见龙再田，利见大人。九三：君子终日乾乾，夕惕若，厉无 咎。九四：或跃在渊，无咎。九五：飞龙在天，利见大人。上九：亢龙有悔。用九：见群龙 无首，吉。\n
        　　彖曰：大哉乾元，万物资始，乃统天。云行雨施，品物流形。大明始终，六位时成，时 乘六龙以御天。乾道变化，各正性命，保合大和，乃利贞。首出庶物，万国咸宁。\n
        　　象曰：天行健，君子以自强不息。潜龙勿用，阳在下也。见龙再田，德施普也。终日乾 乾，反复道也。或跃在渊，进无咎也。飞龙在天，大人造也。亢龙有悔，盈不可久也。用 九，天德不可为首也。\n
        　　文言曰：「元者，善之长也，亨者，嘉之会也，利者，义之和也，贞者，事之干也。君 子体仁，足以长人；嘉会，足以合礼；利物，足以和义；贞固，足以干事。君子行此四者， 故曰：乾：元亨利贞。」\n
        　　初九曰：「潜龙勿用。」何谓也？子曰：「龙德而隐者也。不易乎世，不成乎名；遯 世而无闷，不见是而无闷；乐则行之，忧则违之；确乎其不可拔，乾龙也。」\n
        　　九二曰：「见龙在田，利见大人。」何谓也？子曰：「龙德而正中者也。庸言之信，庸 行之谨，闲邪存其诚，善世而不伐，德博而化。易曰：「见龙在田，利见大人。」君德 也。」\n
        　　九三曰：「君子终日乾乾，夕惕若，厉无咎。」何谓也？子曰：「君子进德修业，忠 信，所以进德也。修辞立其诚，所以居业也。知至至之，可与几也。知终终之，可与存义 也。是故，居上位而不骄，在下位而不忧。故乾乾，因其时而惕，虽危而无咎矣。」\n
        　　九四：「或跃在渊，无咎。」何谓也？子曰：「上下无常，非为邪也。进退无恒，非离 群也。君子进德修业，欲及时也，故无咎。」\n
        　　九五曰：「飞龙在天，利见大人。」何谓也？子曰：「同声相应，同气相求；水流湿， 火就燥；云从龙，风从虎。圣人作，而万物覩，本乎天者亲上，本乎地者亲下，则各从其 类也。\n
        　　上九曰：「亢龙有悔。」何谓也？子曰：「贵而无位，高而无民，贤人在下而无辅，是 以动而有悔也。」\n
        　　乾龙勿用，下也。见龙在田，时舍也。终日乾乾，行事也。或跃在渊，自试也。飞龙在 天，上治也。亢龙有悔，穷之灾也。乾元用九，天下治也。\n
        　　乾龙勿用，阳气潜藏。见龙在田，天下文明。终日乾乾，与时偕行。或跃在渊，乾道乃 革。飞龙在天，乃位乎天德。亢龙有悔，与时偕极。乾元用九，乃见天则。\n
        　　乾元者，始而亨者也。利贞者，性情也。乾始能以美利利天下，不言所利。大矣哉！大 哉乾乎？刚健中正，纯粹精也。六爻发挥，旁通情也。时乘六龙，以御天也。云行雨施，天 下平也。\n
        　　君子以成德为行，日可见之行也。潜之为言也，隐而未见，行而未成，是以君子弗用 也。\n
        　　君子学以聚之，问以辩之，宽以居之，仁以行之。易曰：「见龙在田，利见大人。」君 德也。\n
        　　九三，重刚而不中，上不在天，下不在田。故乾乾，因其时而惕，虽危无咎矣。\n
        　　九四，重刚而不中，上不在天，下不在田，中不在人，故或之。或之者，疑之也，故无 咎。\n
        　　夫大人者，与天地合其德，与日月合其明，与四时合其序，与鬼神合其吉凶。先天下而 天弗违，后天而奉天时。天且弗违，而况於人乎？况於鬼神乎？\n
        　　亢之为言也，知进而不知退，知存而不知亡，知得而不知丧。其唯圣人乎？知进退存 亡，而不失其正者，其为圣人乎？\n
        第二卦 坤 坤为地 坤上坤下\n
        　　坤：元，亨，利牝马之贞。君子有攸往，先迷后得主，利西南得朋，东北丧朋。安贞，\n
        　　吉。\n
        　　彖曰：至哉坤元，万物资生，乃顺承天。坤厚载物，德合无疆。含弘光大，品物咸亨。\n
        　　牝马地类，行地无疆，柔顺利贞。君子攸行，先迷失道，后顺得常。西南得朋，乃与类行；\n
        　　东北丧朋，乃终有庆。安贞之吉，应地无疆。\n
        　　象曰：地势坤，君子以厚德载物。\n
        　　初六：履霜，坚冰至。象曰：履霜坚冰，阴始凝也。驯致其道，至坚冰也。\n
        　　六二：直，方，大，不习无不利。象曰：六二之动，直以方也。不习无不利，地道光\n
        　　也。\n
        　　六三：含章可贞。或从王事，无成有终。象曰：含章可贞；以时发也。或从王事，知光\n
        　　大也。\n
        　　六四：括囊；无咎，无誉。象曰：括囊无咎，慎不害也。\n
        　　六五：黄裳，元吉。象曰：黄裳元吉，文在中也。\n
        　　上六：战龙於野，其血玄黄。象曰：战龙於野，其道穷也。\n
        　　用六：利永贞。象曰：用六永贞，以大终也。\n
        　　文言曰：坤至柔，而动也刚，至静而德方，后得主而有常，含万物而化光。坤其道顺\n
        　　乎？承天而时行。\n
        　　积善之家，必有馀庆；积不善之家，必有馀殃。臣弑其君，子弑其父，非一朝一夕之\n
        　　故，其所由来者渐矣，由辩之不早辩也。易曰：「履霜坚冰至。」盖言顺也。\n
        　　直其正也，方其义也。君子敬以直内，义以方外，敬义立，而德不孤。「直，方，大，\n
        　　不习无不利」；则不疑其所行也。\n
        　　阴虽有美，含之；以从王事，弗敢成也。地道也，妻道也，臣道也。地道无成，而代有\n
        　　终也。\n
        　　天地变化，草木蕃；天地闭，贤人隐。易曰：「括囊；无咎，无誉。」盖言谨也。\n
        　　君子黄中通理，正位居体，美在其中，而畅於四支，发於事业，美之至也。\n
        　　阴疑於阳，必战。为其嫌於无阳也，故称龙焉。犹未离其类也，故称血焉。夫玄黄者，\n
        　　天地之杂也，天玄而地黄。\n
        第三卦 屯 水雷屯 坎上震下\n
        　　屯：元，亨，利，贞，勿用，有攸往，利建侯。\n
        　　彖曰：屯，刚柔始交而难生，动乎险中，大亨贞。雷雨之动满盈，天造草昧，宜建侯而 不宁。\n
        　　象曰：云，雷，屯；君子以经纶。\n
        　　初九：磐桓；利居贞，利建侯。象曰：虽磐桓，志 行正也。以贵下贱，大得民也。\n
        　　六二：屯如(辶颤)如，乘马班如。匪寇婚媾，女子贞不字，十年乃字。象曰：六二之难，乘 刚也。十年乃字，反常也。\n
        　　六三：既鹿无虞，惟入于林中，君子几不如舍，往吝。象曰：既鹿无虞，以纵禽也。君 子舍之，往吝穷也。\n
        　　六四：乘马班如，求婚媾，无不利。象曰：求而往，明也。\n
        　　九五：屯其膏，小贞吉，大贞凶。象曰：屯其膏，施未光也。\n
        　　上六：乘马班如，泣血涟如。象曰：泣血涟如，何可长也。\n
        第四卦 蒙 山水蒙 艮上坎下\n
        　　蒙：亨。匪我求童蒙，童蒙求我。初噬告，再三渎，渎则不告。利贞。\n
        　　彖曰：蒙，山下有险，险而止，蒙。蒙亨，以亨行时中也。匪我求童蒙，童蒙求我，志 应也。初噬告，以刚中也。再三渎，渎则不告，渎蒙也。蒙以养正，圣功也。\n
        　　象曰：山下出 泉，蒙；君子以果行育德。\n
        　　初六：发蒙，利用刑人，用说桎梏，以往吝。象曰：利用刑人， 以正法也。\n
        　　九二：包蒙吉；纳妇吉；子克家。象曰：子克家，刚柔接也。\n
        　　六三：勿用娶女；见金夫，不有躬，无攸利。象曰：勿用娶女，行不顺也。\n
        　　六四：困蒙，吝。象曰：困蒙之吝，独远实也。\n
        　　六五：童蒙，吉。象曰：童蒙之吉，顺以巽也。\n
        　　上九：击蒙；不利为寇，利御寇。象曰：利用御寇，上下顺也。\n
        第五卦 需 水天需 坎上乾下\n
        　　需：有孚，光亨，贞吉。利涉大川。\n
        　　彖曰：需，须也；险在前也。刚健而不陷，其义不困穷矣。需有孚，光亨，贞吉。位乎 天位，以正中也。利涉大川，往有功也。\n
        　　象曰：云上於天，需；君子以饮食宴乐。\n
        　　初九：需 于郊。利用恒，无咎。象曰：需于郊，不犯难行也。利用恒，无咎；未失常也。\n
        　　九二：需于沙。小有言，终吉。象曰：需于沙，衍在中也。虽小有言，以终吉也。\n
        　　九三：需于泥，致寇至。象曰：需于泥，灾在外也。自我致寇，敬慎不败也。\n
        　　六四：需于血，出自穴。象曰：需于血，顺以听也。\n
        　　九五：需于酒食，贞吉。象曰：酒食贞吉，以中正也。\n
        　　上六：入于穴，有不速之客三人 来，敬之终吉。象曰：不速之客来，敬之终吉。虽不当位，未大失也。\n
        第六卦 讼 天水讼 乾上坎下\n
        　　讼：有孚，窒。惕中吉。终凶。利见大人，不利涉大川。\n
        　　彖曰：讼，上刚下险，险而健讼。讼有孚窒，惕中吉，刚来而得中也。终凶；讼不可成 也。利见大人；尚中正也。不利涉大川；入于渊也。\n
        　　象曰：天与水违行，讼；君子以作事谋始。\n
        　　初六：不永所事，小有言，终吉。象曰：不 永所事，讼不可长也。虽有小言，其辩明也。\n
        　　九二：不克讼，归而逋，其邑人三百户，无眚。象曰：不克讼，归而逋也。自下讼上， 患至掇也。\n
        　　六三：食旧德，贞厉，终吉，或从王事，无成。象曰：食旧德，从上吉也。\n
        　　九四：不克讼，复自命，渝安贞，吉。象曰：复即命，渝安贞；不失也。\n
        　　九五：讼元吉。象曰：讼元吉，以中正也。\n
        　　上九：或锡之鞶带，终朝三褫之。象曰：以讼受服，亦不足敬也。\n
        第七卦 师 地水师 坤上坎下\n
        　　师：贞，丈人，吉无咎。\n
        　　彖曰：师，众也，贞正也，能以众正，可以王矣。刚中而应，行险而顺，以此毒天下， 而民从之，吉又何咎矣。\n
        　　象曰：地中有水，师；君子以容民畜众。\n
        　　初六：师出以律，否臧凶。象曰：师出以律， 失律凶也。\n
        　　九二：在师中，吉无咎，王三锡命。象曰：在师中吉，承天宠也。王三锡命，怀万邦也。\n
        　　六三：师或舆尸，凶。象曰：师或舆尸，大无功也。\n
        　　六四：师左次，无咎。象曰：左次无咎，未失常也。\n
        　　六五：田有禽，利执言，无咎。长子帅师，弟子舆尸，贞凶。象曰：长子帅师，以中行也。弟子舆师，使不当也。\n
        　　上六：大君有命，开国承家，小人勿用。象曰：大君有命，以正功也。小人勿用，必乱邦也。\n
        第八卦 比 水地比 坎上坤下\n
        　　比：吉。原筮元永贞，无咎。不宁方来，后夫凶。\n
        　　彖曰：比，吉也，比，辅也，下顺从也。原筮元永贞，无咎，以刚中也。不宁方来，上 下应也。后夫凶，其道穷也。\n
        　　象曰：地上有水，比；先王以建万国，亲诸侯。\n
        　　初六：有孚比之，无咎。有孚盈缶，终 来有他，吉。象曰：比之初六，有他吉也。\n
        　　六二：比自内，贞吉。象曰：比之自内，不自失也。\n
        　　六三：比之匪人。象曰：比之匪人，不亦伤乎！\n
        　　六四：外比之，贞吉。象曰：外比於贤，以从上也。\n
        　　九五：显比，王用三驱，失前禽。邑人不诫，吉。象曰：显比之吉，位正中也。舍逆取 顺，失前禽也。邑人不诫，上使中也。\n
        　　上六：比之无首，凶。象曰：比之无首，无所终也。\n
        第九卦 小畜 风天小畜 巽上乾下\n
        　　小畜：亨。密云不雨，自我西郊。\n
        　　彖曰：小畜；柔得位，而上下应之，曰小畜。健而巽，刚中而志行，乃亨。密云不雨， 尚往也。自我西郊，施未行也。\n
        　　象曰：风行天上，小畜；君子以懿文德。\n
        　　初九：复自道，何其咎，吉。象曰：复自道， 其义吉也。\n
        　　九二：牵复，吉。象曰：牵复在中，亦不自失也。\n
        　　九三：舆说辐，夫妻反目。象曰：夫 妻反目，不能正室也。\n
        　　六四：有孚，血去惕出，无咎。象曰：有孚惕出，上合志也。\n
        　　九五：有孚挛如，富以其邻。象曰：有孚挛如，不独富也。\n
        　　上九：既雨既处，尚德载，妇贞厉。月几望，君子征凶。象曰：既雨既处，德积载也。 君子征凶，有所疑也。\n
        第十卦 履 天泽履 乾上兑下\n
        　　履：履虎尾，不咥人，亨。\n
        　　彖曰：履，柔履刚也。说而应乎乾，是以履虎尾，不咥人，亨。刚中正，履帝位而不 疚，光明也。\n
        　　象曰：上天下泽，履；君子以辨上下，安民志。\n
        　　初九：素履，往无咎。象曰：素履之 往，独行愿也。\n
        　　九二：履道坦坦，幽人贞吉。象曰：幽人贞吉，中不自乱也。\n
        　　六三：眇能视，跛能履，履虎尾，咥人，凶。武人为于大君。象曰：眇能视；不足以 有明也。跛能履；不足以与行也。咥人之凶；位不当也。武人为于大君；志刚也。\n
        　　九四：履虎尾，愬愬终吉。象曰：愬愬终吉，志行也。\n
        　　九五：夬履，贞厉。象曰：夬履贞厉，位正当也。\n
        　　上九：视履考祥，其旋元吉。象曰：元吉在上，大有庆也。\n
        第十一卦 泰 天地泰 坤上乾下\n
        　　泰：小往大来，吉亨。\n
        　　彖曰：泰，小往大来，吉亨。则是天地交，而万物通也；上下交，而其志同也。内阳而 外阴，内健而外顺，内君子而外小人，君子道长，小人道消也。\n
        　　象曰：天地交泰，后以财（裁）成天地之道，辅相天地之宜，以左右民。\n
        　　初九：拔茅 茹，以其夤，征吉。象曰：拔茅征吉，志在外也。\n
        　　九二：包荒，用冯河，不遐遗，朋亡，得尚于中行。象曰：包荒，得尚于中行，以光大 也。\n
        　　九三：无平不陂，无往不复，艰贞无咎。勿恤其孚，于食有福。象曰：无往不复，天地 际也。\n
        　　六四：翩翩不富，以其邻，不戒以孚。象曰：翩翩不富，皆失实也。不戒以孚，中心愿 也。\n
        　　六五：帝乙归妹，以祉元吉。象曰：以祉元吉，中以行愿也。\n
        　　上六：城复于隍，勿用师。自邑告命，贞吝。象曰：城复于隍，其命乱也。\n
        第十二卦 否 地天否 乾上坤下\n
        　　否：否之匪人，不利君子贞，大往小来。\n
        　　彖曰：否之匪人，不利君子贞。大往小来，则是天地不交，而万物不通也；上下不交， 而天下无邦也。内阴而外阳，内柔而外刚，内小人而外君子。小人道长，君子道消也。\n
        　　象曰：天地不交，否；君子以俭德辟难，不可荣以禄。\n
        　　初六：拔茅茹，以其夤，贞吉 亨。象曰：拔茅贞吉，志在君也。\n
        　　六二：包承。小人吉，大人否亨。象曰：大人否亨，不乱群也。\n
        　　六三：包羞。象曰：包羞，位不当也。\n
        　　九四：有命无咎，畴离祉。象曰：有命无咎，志行也。\n
        　　九五：休否，大人吉。其亡其亡，系于苞桑。象曰：大人之吉，位正当也。\n
        　　上九：倾否，先否后喜。象曰：否终则倾，何可长也。\n
        第十三卦 同人 天火同人 乾上离下\n
        　　同人：同人于野，亨。利涉大川，利君子贞。\n
        　　彖曰：同人，柔得位得中，而应乎乾，曰同人。同人曰，同人于野，亨。利涉大川，乾 行也。文明以健，中正而应，君子正也。唯君子为能通天下之志。\n
        　　象曰：天与火，同人；君子以类族辨物。\n
        　　初九：同人于门，无咎。象曰：出门同人，又 谁咎也。\n
        　　六二：同人于宗，吝。象曰：同人于宗，吝道也。\n
        　　九三：伏戎于莽，升其高陵，三岁不兴。象曰：伏戎于莽，敌刚也。三岁不兴，安行 也。\n
        　　九四：乘其墉，弗克攻，吉。象曰：乘其墉，义弗克也，其吉，则困而反则也。\n
        　　九五：同人，先号啕而后笑。大师克相遇。象曰：同人之先，以中直也。大师相遇，言 相克也。\n
        　　上九：同人于郊，无悔。象曰：同人于郊，志未得也。\n
        第十四卦 大有 火天大有 离上乾下\n
        　　大有：元亨。 彖曰：大有，柔得尊位，大中而上下应之，曰大有。其德刚健而文明，应乎天而时行， 是以元亨。\n
        　　象曰：火在天上，大有；君子以竭恶扬善，顺天休命。\n
        　　初九：无交害，匪咎，艰则无 咎。象曰：大有初九，无交害也。\n
        　　九二：大车以载，有攸往，无咎。象曰：大车以载，积中不败也。\n
        　　九三：公用亨于天子，小人弗克。象曰：公用亨于天子，小人害也。 九四：匪其彭，无咎。象曰：匪其彭，无咎；明辨晰也。\n
        　　六五：厥孚交如，威如；吉。象曰：厥孚交如，信以发志也。威如之吉，易而无备也。\n
        　　上九：自天佑之，吉无不利。象曰：大有上吉，自天佑也。\n
        第十五卦 谦 地山谦 坤上艮下\n
        　　谦：亨，君子有终。\n
        　　彖曰：谦，亨，天道下济而光明，地道卑而上行。天道亏盈而益谦，地道变盈而流谦， 鬼神害盈而福谦，人道恶盈而好谦。谦尊而光，卑而不可踰，君子之终也。\n
        　　象曰：地中有山，谦；君子以裒多益寡，称物平施。\n
        　　初六：谦谦君子，用涉大川，吉。 象曰：谦谦君子，卑以自牧也。\n
        　　六二：鸣谦，贞吉。象曰：鸣谦贞吉，中心得也。\n
        　　九三：劳谦君子，有终吉。象曰：劳谦君子，万民服也。\n
        　　六四：无不利，(扌为)谦。象曰：无不利，(扌为)谦；不违则也。\n
        　　六五：不富，以其邻，利用侵伐，无不利。象曰：利用侵伐，征不服也。\n
        　　上六：鸣谦，利用行师，征邑国。象曰：鸣谦，志未得也。可用行师，征邑国也。\n
        第十六卦豫 雷地豫 震上坤下\n
        　　豫：利建侯行师。\n
        　　彖曰：豫，刚应而志行，顺以动，豫。豫，顺以动，故天地如之，而况建侯行师乎？天 地以顺动，故日月不过，而四时不忒；圣人以顺动，则刑罚清而民服。豫之时义大矣哉！\n
        　　象曰：雷出地奋，豫。先王以作乐崇德，殷荐之上帝，以配祖考。\n
        　　初六：鸣豫，凶。象 曰：初六鸣豫，志穷凶也。\n
        　　六二：介于石，不终日，贞吉。象曰：不终日，贞吉；以中正也。\n
        　　六三：盱豫，悔。迟有悔。象曰：盱豫有悔，位不当也。\n
        　　九四：由豫，大有得。勿疑。朋盍簪。象曰：由豫，大有得；志大行也。\n
        　　六五：贞疾，恒不死。象曰：六五贞疾，乘刚也。恒不死，中未亡也。\n
        　　上六：冥豫，成有渝，无咎。象曰：冥豫在上，何可长也。\n
        第十七卦 随 泽雷随 兑上震下\n
        　　随：元亨利贞，无咎。\n
        　　彖曰：随，刚来而下柔，动而说，随。大亨贞，无咎，而天下随时，随之时义大矣哉！\n
        　　象曰：泽中有雷，随；君子以晦入宴息。\n
        　　初九：官有渝，贞吉。出门交有功。象曰： 官有渝，从正吉也。出门交有功，不失也。\n
        　　六二：系小子，失丈夫。象曰：系小子，弗兼与也。\n
        　　六三：系丈夫，失小子。随有求得，利居贞。象曰：系丈夫，志舍下也。\n
        　　九四：随有获，贞凶。有孚在道，以明，何咎。象曰：随有获，其义凶也。有孚在道， 明功也。\n
        　　九五：孚于嘉，吉。象曰：孚于嘉，吉；位正中也。\n
        　　上六：拘系之，乃从维之。王用亨于西山。象曰：拘系之，上穷也。\n
        第十八卦 蛊 山风蛊 艮上巽下\n
        　　蛊：元亨，利涉大川。先甲三日，后甲三日。\n
        　　彖曰：蛊，刚上而柔下，巽而止，蛊。蛊，元亨，而天下治也。利涉大川，往有事也。 先甲三日，后甲三日，终则有始，天行也。\n
        　　象曰：山下有风，蛊；君子以振民育德。\n
        　　初六：干父之蛊，有子，考无咎，厉终吉。象 曰：干父之蛊，意承考也。\n
        　　九二：干母之蛊，不可贞。象曰：干母之蛊，得中道也。\n
        　　九三：干父小有晦，无大咎。象曰：干父之蛊，终无咎也。\n
        　　六四：裕父之蛊，往见吝。象曰：裕父之蛊，往未得也。\n
        　　六五：干父之蛊，用誉。象曰：干父之蛊；承以德也。\n
        　　上九：不事王侯，高尚其事。象曰：不事王侯，志可则也。\n
        第十九卦 临 地泽临 坤上兑下\n
        　　临：元，亨，利，贞。至于八月有凶。\n
        　　彖曰：临，刚浸而长。说而顺，刚中而应，大亨以正，天之道也。至于八月有凶，消不 久也。\n
        　　象曰：泽上有地，临；君子以教思无穷，容保民无疆。\n
        　　初九：咸临，贞吉。象曰：咸临 贞吉，志行正也。\n
        　　九二：咸临，吉无不利。象曰：咸临，吉无不利；未顺命也。\n
        　　六三：甘临，无攸利。既忧之，无咎。象曰：甘临，位不当也。既忧之，咎不长也。\n
        　　六四：至临，无咎。象曰：至临无咎，位当也。\n
        　　六五：知临，大君之宜，吉。象曰：大君之宜，行中之谓也。\n
        　　上六：敦临，吉无咎。象曰：敦临之吉，志在内也。\n
        第二十卦 观 风地观 巽上坤下\n
        　　观：盥而不荐，有孚□若。\n
        　　彖曰：大观在上，顺而巽，中正以观天下。观，盥而不荐，有孚颙若，下观而化也。观 天之神道，而四时不忒，圣人以神道设教，而天下服矣。\n
        　　象曰：风行地上，观；先王以省方，观民设教。\n
        　　初六：童观，小人无咎，君子吝。象 曰：初六童观，小人道也。\n
        　　六二：窥观，利女贞。象曰：窥观女贞，亦可丑也。\n
        　　六三：观我生，进退。象曰：观我生，进退；未失道也。\n
        　　六四：观国之光，利用宾于王。象曰：观国之光，尚宾也。\n
        　　九五：观我生，君子无咎。象曰：观我生，观民也。\n
        　　上九：观其生，君子无咎。象曰：观其生，志未平也。\n
        第二十一卦 噬嗑 火雷噬嗑 离上震下\n
        　　噬嗑：亨。利用狱。\n
        　　彖曰：颐中有物，曰噬嗑，噬嗑而亨。刚柔分，动而明，雷电合而章。柔得中而上行， 虽不当位，利用狱也。\n
        　　象曰：雷电噬嗑；先王以明罚敕法。\n
        　　初九：履校灭趾，无咎。象曰：履校灭趾，不行 也。\n
        　　六二：噬肤灭鼻，无咎。象曰：噬肤灭鼻，乘刚也。\n
        　　六三：噬腊肉，遇毒；小吝，无咎。象曰：遇毒，位不当也。\n
        　　九四：噬乾胏，得金矢，利艰贞，吉。象曰：利艰贞吉，未光也。 六五：噬乾肉，得黄金，贞厉，无咎。象曰：贞厉无咎，得当也。\n
        　　上九：何校灭耳，凶。象曰：何校灭耳，聪不明也。\n
        第二十二卦 贲 山火贲 艮上离下\n
        　　贲：亨。小利有所往。\n
        　　彖曰：贲，亨；柔来而文刚，故亨。分刚上而文柔，故小利有攸往。天文也；文明以 止，人文也。观乎天文，以察时变；观乎人文，以化成天下。\n
        　　象曰：山下有火，贲；君子以明庶政，无敢折狱。\n
        　　初九：贲其趾，舍车而徒。象曰：舍 车而徒，义弗乘也。\n
        　　六二：贲其须。象曰：贲其须，与上兴也。\n
        　　九三：贲如濡如，永贞吉。象曰：永贞之吉，终莫之陵也。\n
        　　六四：贲如皤如，白马翰如，匪寇婚媾。象曰：六四，当位疑也。匪寇婚媾，终无尤 也。\n
        　　六五：贲于丘园，束帛戋戋，吝，终吉。象曰：六五之吉，有喜也。\n
        　　上九：白贲，无咎。象曰：白贲无咎，上得志也。\n
        第二十三卦 剥 山地剥 艮上坤下\n
        　　剥：不利有攸往。\n
        　　彖曰：剥，剥也，柔变刚也。不利有攸往，小人长也。顺而止之，观象也。君子尚消息 盈虚，天行也。\n
        　　象曰：山附地上，剥；上以厚下，安宅。\n
        　　初六：剥(爿木)以足，蔑贞凶。象曰：剥(爿木)以足， 以灭下也。\n
        　　六二：剥(爿木)以辨，蔑贞凶。象曰：剥(爿木)以辨，未有与也。\n
        　　六三：剥之，无咎。象曰：剥之无咎，失上下也。\n
        　　六四：剥(爿木)以肤，凶。象曰：剥(爿木)以肤，切近灾也。\n
        　　六五：贯鱼，以宫人宠，无不利。象曰：以宫人宠，终无尤也。\n
        　　上九：硕果不食，君子得舆，小人剥庐。象曰：君子得舆，民所载也。小人剥庐，终不可 用也。\n
        第二十四卦 复 地雷复 坤上震下\n
        　　复：亨。出入无疾，朋来无咎。反复其道，七日来复，利有攸往。\n
        　　彖曰：复亨；刚反，动而以顺行，是以出入无疾，朋来无咎。反复其道，七日来复，天 行也。利有攸往，刚长也。复其见天地之心乎？\n
        　　象曰：雷在地中，复；先王以至日闭关，商旅不行，后不省方。\n
        　　初九：不复远，无只 悔，元吉。象曰：不远之复，以修身也。\n
        　　六二：休复，吉。象曰：休复之吉，以下仁也。\n
        　　六三：频复，厉无咎。象曰：频复之厉，义无咎也。\n
        　　六四：中行独复。象曰：中行独复，以从道也。\n
        　　六五：敦复，无悔。象曰：敦复无悔，中以自考也。\n
        　　上六：迷复，凶，有灾眚。用行师，终有大败，以其国君，凶；至于十年，不克征。象 曰：迷复之凶，反君道也。\n
        第二十五卦 无妄 天雷无妄 乾上震下\n
        　　无妄：元，亨，利，贞。其匪正有眚，不利有攸往。\n
        　　彖曰：无妄，刚自外来，而为主於内。动而健，刚中而应，大亨以正，天之命也。其匪 正有眚，不利有攸往。无妄之往，何之矣？天命不佑，行矣哉？\n
        　　象曰：天下雷行，物与无妄；先王以茂对时，育万物。\n
        　　初九：无妄，往吉。象曰：无妄 之往，得志也。\n
        　　六二：不耕获，不菑畲，则利有攸往。象曰：不耕获，未富也。\n
        　　六三：无妄之灾，或系之牛，行人之得，邑人之灾。象曰：行人得牛，邑人灾也。\n
        　　九四：可贞，无咎。象曰：可贞无咎，固有之也。 九五：无妄之疾，勿药有喜。象曰：无妄之药，不可试也。\n
        　　上九：无妄，行有眚，无攸利。象曰：无妄之行，穷之灾也。\n
        第二十六卦 大畜 山天大畜 艮上乾下\n
        　　大畜：利贞，不家食吉，利涉大川。\n
        　　彖曰：大畜，刚健笃实辉光，日新其德，刚上而尚贤。能止健，大正也。不家食吉，养 贤也。利涉大川，应乎天也。\n
        　　象曰：天在山中，大畜；君子以多识前言往行，以畜其德。\n
        　　初九：有厉利已。象曰：有 厉利已，不犯灾也。\n
        　　九二：舆说辐。象曰：舆说辐，中无尤也。\n
        　　九三：良马逐，利艰贞。曰闲舆卫，利有攸往。象曰：利有攸往，上合志也。\n
        　　六四：童豕之牿，元吉。象曰：六四元吉，有喜也。\n
        　　六五：豶豕之牙，吉。象曰：六五之吉，有庆也。\n
        　　上九：何天之衢，亨。象曰：何天之衢，道大行也。\n
        第二十七卦 颐 山雷颐 艮上震下\n
        　　颐：贞吉。观颐，自求口实。\n
        　　彖曰：颐贞吉，养正则吉也。观颐，观其所养也；自求口实，观其自养也。天地养万 物，圣人养贤，以及万民；颐之时义大矣哉！\n
        　　象曰：山下有雷，颐；君子以慎言语，节饮食。\n
        　　初九：舍尔灵龟，观我朵颐，凶。象 曰：观我朵颐，亦不足贵也。\n
        　　六二：颠颐，拂经，于丘颐，征凶。象曰：六二征凶，行失类也。\n
        　　六三：拂颐，贞凶，十年勿用，无攸利。象曰：十年勿用，道大悖也。\n
        　　六四：颠颐吉，虎视眈眈，其欲逐逐，无咎。象曰：颠颐之吉，上施光也。\n
        　　六五：拂经，居贞吉，不可涉大川。象曰：居贞之吉，顺以从上也。\n
        　　上九：由颐，厉吉，利涉大川。象曰：由颐厉吉，大有庆也。\n
        第二十八卦 大过 泽风大过 兑上巽下\n
        　　大过：栋桡，利有攸往，亨。\n
        　　彖曰：大过，大者过也。栋桡，本末弱也。刚过而中，巽而说行，利有攸往，乃亨。大 过之时义大矣哉！\n
        　　象曰：泽灭木，大过；君子以独立不惧，（辶豚）世无闷。\n
        　　初六：藉用白茅，无咎。象曰：藉用白茅，柔在下也。\n
        　　九二：枯杨生稊，老夫得其女妻，无不利。象曰：老夫女妻，过以相与也。\n
        　　九三：栋桡，凶。象曰：栋桡之凶，不可以有辅也。\n
        　　九四：栋隆，吉；有它吝。象曰：栋隆之吉，不桡乎下也。\n
        　　九五：枯杨生华，老妇得士夫，无咎无誉。象曰：枯杨生华，何可久也。老妇士夫，亦 可丑也。\n
        　　上六：过涉灭顶，凶，无咎。象曰：过涉之凶，不可咎也。\n
        第二十九卦 坎 坎为水 坎上坎下\n
        　　坎：习坎，有孚，维心亨，行有尚。\n
        　　彖曰：习坎，重险也。水流而不盈，行险而不失其信。维心亨，乃以刚中也。行有尚， 往有功也。天险不可升也，地险山川丘陵也，王公设险以守其国，坎之时用大矣哉！\n
        　　象曰：水洊至，习坎；君子以常德行，习教事。\n
        　　初六：习坎，入于坎窞，凶。象曰：习坎入坎，失道凶也。\n
        　　九二：坎有险，求小得。象曰：求小得，未出中也。\n
        　　六三：来之坎坎，险且枕，入于坎窞，勿用。象曰：来之坎坎，终无功也。\n
        　　六四：樽酒簋贰，用缶，纳约自牖，终无咎。象曰：樽酒簋贰，刚柔际也。\n
        　　九五：坎不盈，只既平，无咎。象曰：坎不盈，中未大也。\n
        　　上六：用徽繹，置于丛棘，三岁不得，凶。象曰：上六失道，凶三岁也。\n
        第三十卦 离 离为火 离上离下\n
        　　离：利贞，亨。畜牝牛，吉。\n
        　　彖曰：离，丽也；日月丽乎天，百谷草木丽乎土，重明以丽乎正，乃化成天下。柔丽乎 中正，故亨；是以畜牝牛吉也。\n
        　　象曰：明两作离，大人以继明照于四方。\n
        　　初九：履错然，敬之无咎。象曰：履错之敬， 以辟咎也。\n
        　　六二：黄离，元吉。象曰：黄离元吉，得中道也。\n
        　　九三：日昃之离，不鼓缶而歌，则大耋之嗟，凶。象曰：日昃之离，何可久也。\n
        　　九四：突如其来如，焚如，死如，弃如。象曰：突如其来如，无所容也。\n
        　　六五：出涕沱若，戚嗟若，吉。象曰：六五之吉，离王公也。\n
        　　上九：王用出征，有嘉折首，获其匪丑，无咎。象曰：王用出征，以正邦也。\n
        第三十一卦 咸 泽山咸 兑上艮下\n
        　　咸：亨，利贞，取女吉。\n
        　　彖曰：咸，感也。柔上而刚下，二气感应以相与，止而说，男下女，是以亨利贞，取女 吉也。天地感而万物化生，圣人感人心而天下和平；观其所感，而天地万物之情可见矣！\n
        　　象曰：山上有泽，咸；君子以虚受人。\n
        　　初六：咸其拇。象曰：咸其拇，志在外也。\n
        　　六二：咸其腓，凶，居吉。象曰：虽凶，居吉，顺不害也。\n
        　　九三：咸其股，执其随，往吝。象曰：咸其股，亦不处也。志在随人，所执下也。\n
        　　九四：贞吉悔亡，憧憧往来，朋从尔思。象曰：贞吉悔亡，未感害也。憧憧往来，未光 大也。\n
        　　九五：咸其脢，无悔。象曰：咸其脢，志末也。\n
        　　上六：咸其辅，颊，舌。象曰：咸其辅，颊，舌，滕口说也。\n
        第三十二卦 恒 雷风恒 震上巽下\n
        　　恒：亨，无咎，利贞，利有攸往。\n
        　　彖曰：恒，久也。刚上而柔下，雷风相与，巽而动，刚柔皆应，恒。恒亨无咎，利贞； 久於其道也，天地之道，恒久而不已也。利有攸往，终则有始也。日月得天，而能久照，四 时变化，而能久成，圣人久於其道，而天下化成；观其所恒，而天地万物之情可见矣！\n
        　　象曰：雷风，恒；君子以立不易方。\n
        　　初六：浚恒，贞凶，无攸利。象曰：浚恒之凶，始 求深也。\n
        　　九二：悔亡。象曰：九二悔亡，能久中也。\n
        　　九三：不恒其德，或承之羞，贞吝。象曰：不恒其德，无所容也。\n
        　　九四：田无禽。象曰：久非其位，安得禽也。\n
        　　六五：恒其德，贞，妇人吉，夫子凶。象曰：妇人贞吉，从一而终也。夫子制义，从妇 凶也。\n
        　　上六：振恒，凶。象曰：振恒在上，大无功也。\n
        第三十三卦 遁 天山遁 乾上艮下\n
        　　遁：亨，小利贞。 彖曰：遁亨，遁而亨也。刚当位而应，与时行也。小利贞，浸而长也。遁之时义大矣 哉！\n
        　　象曰：天下有山，遁；君子以远小人，不恶而严。\n
        　　初六：遁尾，厉，勿用有攸往。象曰：遁尾之厉，不往何灾也。\n
        　　六二：执之用黄牛之革，莫之胜说。象曰：执用黄牛，固志也。\n
        　　九三：系遁，有疾厉，畜臣妾吉。象曰：系遁之厉，有疾惫也。畜臣妾吉，不可大事 也。\n
        　　九四：好□君子吉，小人否。象曰：君子好遁，小人否也。\n
        　　九五：嘉遁，贞吉。象曰：嘉遁贞吉，以正志也。\n
        　　上九：肥遁，无不利。象曰：肥遁，无不利；无所疑也。\n
        第三十四卦 大壮 雷天大壮 震上乾下\n
        　　大壮：利贞。 彖曰：大壮，大者壮也。刚以动，故壮。大壮利贞；大者正也。正大而天地之情可见矣！\n
        　　象曰：雷在天上，大壮；君子以非礼勿履。\n
        　　初九：壮于趾，征凶，有孚。象曰：壮于 趾，其孚穷也。\n
        　　九二：贞吉。象曰：九二贞吉，以中也。\n
        　　九三：小人用壮，君子用罔，贞厉。羝羊触藩，羸其角。象曰：小人用壮，君子罔也。\n
        　　九四：贞吉悔亡，藩决不羸，壮于大舆之輹。象曰：藩决不羸，尚往也。\n
        　　六五：丧羊于易，无悔。象曰：丧羊于易，位不当也。\n
        　　上六：羝羊触藩，不能退，不能遂，无攸利，艰则吉。象曰：不能退，不能遂，不祥 也。艰则吉，咎不长也。\n
        第三十五卦 晋 火地晋 离上坤下\n
        　　晋：康侯用锡马蕃庶，昼日三接。\n
        　　彖曰：晋，进也。明出地上，顺而丽乎大明，柔进而上行。是以康侯用锡马蕃庶，昼日 三接也。\n
        　　象曰：明出地上，晋；君子以自昭明德。\n
        　　初六：晋如，摧如，贞吉。罔孚，裕无咎。象 曰：晋如，摧如；独行正也。裕无咎；未受命也。\n
        　　六二：晋如，愁如，贞吉。受兹介福，于其王母。象曰：受之介福，以中正也。\n
        　　六三：众允，悔亡。象曰：众允之，志上行也。\n
        　　九四：晋如硕鼠，贞厉。象曰：硕鼠贞厉，位不当也。\n
        　　六五：悔亡，失得勿恤，往吉无不利。象曰：失得勿恤，往有庆也。\n
        　　上九：晋其角，维用伐邑，厉吉无咎，贞吝。象曰：维用伐邑，道未光也。\n
        第三十六卦 明夷 地火明夷 坤上离下\n
        　　明夷：利艰贞。 彖曰：明入地中，明夷。内文明而外柔顺，以蒙大难，文王以之。利艰贞，晦其明也， 内难而能正其志，箕子以之。\n
        　　象曰：明入地中，明夷；君子以莅众，用晦而明。\n
        　　初九：明夷于飞，垂其翼。君子于 行，三日不食，有攸往，主人有言。象曰：君子于行，义不食也。\n
        　　六二：明夷，夷于左股，用拯马壮，吉。象曰：六二之吉，顺以则也。\n
        　　九三：明夷于南狩，得其大首，不可疾贞。象曰：南狩之志，乃大得也。\n
        　　六四：入于左腹，获明夷之心，出于门庭。象曰：入于左腹，获心意也。\n
        　　六五：箕子之明夷，利贞。象曰：箕子之贞，明不可息也。\n
        　　上六：不明晦，初登于天，后入于地。象曰：初登于天，照四国也。后入于地，失则也。\n
        第三十七卦 家人 风火家人 巽上离下\n
        　　家人：利女贞。\n
        　　彖曰：家人，女正位乎内，男正位乎外，男女正，天地之大义也。家人有严君焉，父母之谓也。父父，子子，兄兄，弟弟，夫夫，妇妇，而家道正；正家而天下定矣。\n
        　　象曰：风自火出，家人；君子以言有物，而行有恒。\n
        　　初九：闲有家，悔亡。象曰：闲有家，志未变也。\n
        　　六二：无攸遂，在中馈，贞吉。象曰：六二之吉，顺以巽也。\n
        　　九三：家人嗃嗃，悔厉吉；妇子嘻嘻，终吝。象曰：家人嗃嗃，未失也；妇子嘻嘻，失家节也。\n
        　　六四：富家，大吉。象曰：富家大吉，顺在位也。\n
        　　九五：王假有家，勿恤吉。象曰：王假有家，交相爱也。\n
        　　上九：有孚威如，终吉。象曰：威如之吉，反身之谓也。\n
        第三十八卦 睽 火泽睽 离上兑下\n
        　　睽：小事吉。\n
        　　彖曰：睽，火动而上，泽动而下；二女同居，其志不同行；说而丽乎明，柔进而上行， 得中而应乎刚；是以小事吉。天地睽，而其事同也；男女睽，而其志通也；万物睽，而其事 类也；睽之时用大矣哉！\n
        　　象曰：上火下泽，睽；君子以同而异。\n
        　　初九：悔亡，丧马勿逐，自复；见恶人无咎。象 曰：见恶人，以辟咎也。\n
        　　九二：遇主于巷，无咎。象曰：遇主于巷，未失道也。\n
        　　六三：见舆曳，其牛掣，其人天且劓，无初有终。象曰：见舆曳，位不当也。无初有 终，遇刚也。\n
        　　九四：睽孤，遇元夫，交孚，厉无咎。象曰：交孚无咎，志行也。\n
        　　六五：悔亡，厥宗噬肤，往何咎。象曰：厥宗噬肤，往有庆也。\n
        　　上九：睽孤，见豕负涂，载鬼一车，先张之弧，后说之弧，匪寇婚媾，往遇雨则吉。象 曰：遇雨之吉，群疑亡也。\n
        第三十九卦 蹇 水山蹇 坎上艮下\n
        　　蹇：利西南，不利东北；利见大人，贞吉。\n
        　　彖曰：蹇，难也，险在前也。见险而能止，知矣哉！蹇利西南，往得中也；不利东北， 其道穷也。利见大人，往有功也。当位贞吉，以正邦也。蹇之时用大矣哉！\n
        　　象曰：山上有水，蹇；君子以反身修德。\n
        　　初六：往蹇，来誉。象曰：往蹇来誉，宜待也。\n
        　　六二：王臣蹇蹇，匪躬之故。象曰：王臣蹇蹇，终无尤也。\n
        　　九三：往蹇来反。象曰：往蹇来反，内喜之也。\n
        　　六四：往蹇来连。象曰：往蹇来连，当位实也。\n
        　　九五：大蹇朋来。象曰：大蹇朋来，以中节也。\n
        　　上六：往蹇来硕，吉；利见大人。象曰：往蹇来硕，志在内也。利见大人，以从贵也。\n
        第四十卦 解 雷水解 震上坎下\n
        　　解：利西南，无所往，其来复吉。有攸往，夙吉。\n
        　　彖曰：解，险以动，动而免乎险，解。解利西南，往得众也。其来复吉，乃得中也。有攸往夙吉，往有功也。天地解，而雷雨作，雷雨作，而百果草木皆甲坼，解之时义大矣哉！\n
        　　象曰：雷雨作，解；君子以赦过宥罪。\n
        　　初六：无咎。象曰：刚柔之际，义无咎也。\n
        　　九二：田获三狐，得黄矢，贞吉。象曰：九二贞吉，得中道也。\n
        　　六三：负且乘，致寇至，贞吝。象曰：负且乘，亦可丑也，自我致戎，又谁咎也。\n
        　　九四：解而拇，朋至斯孚。象曰：解而拇，未当位也。\n
        　　六五：君子维有解，吉；有孚于小人。象曰：君子有解，小人退也。\n
        　　上六：公用射隼，于高墉之上，获之，无不利。象曰：公用射隼，以解悖也。\n
        第四十一卦 损 山泽损 艮上兑下\n
        　　损：有孚，元吉，无咎，可贞，利有攸往？曷之用，二簋可用享。\n
        　　彖曰：损，损下益上，其道上行。损而有孚，元吉，无咎，可贞，利有攸往。曷之用？ 二簋可用享；二簋应有时。损刚益柔有时，损益盈虚，与时偕行。\n
        　　象曰：山下有泽，损；君子以惩忿窒欲。\n
        　　初九：已事遄往，无咎，酌损之。象曰：已事 遄往，尚合志也。\n
        　　九二：利贞，征凶，弗损益之。象曰：九二利贞，中以为志也。\n
        　　六三：三人行，则损一人；一人行，则得其友。象曰：一人行，三则疑也。\n
        　　六四：损其疾，使遄有喜，无咎。象曰：损其疾，亦可喜也。\n
        　　六五：或益之，十朋之龟弗克违，元吉。象曰：六五元吉，自上佑也。\n
        　　上九：弗损益之，无咎，贞吉，利有攸往，得臣无家。象曰：弗损益之，大得志也。\n
        第四十二卦 益 风雷益 巽上震下\n
        　　益：利有攸往，利涉大川。\n
        　　彖曰：益，损上益下，民说无疆，自上下下，其道大光。利有攸往，中正有庆。利涉大 川，木道乃行。益动而巽，日进无疆。天施地生，其益无方。凡益之道，与时偕行。\n
        　　象曰：风雷，益；君子以见善则迁，有过则改。\n
        　　初九：利用为大作，元吉，无咎。象 曰：元吉无咎，下不厚事也。\n
        　　六二：或益之，十朋之龟弗克违，永贞吉。王用享于帝，吉。象曰：或益之，自外来 也。\n
        　　六三：益之用凶事，无咎。有孚中行，告公用圭。象曰：益用凶事，固有之也。\n
        　　六四：中行，告公从。利用为依迁国。象曰：告公从，以益志也。\n
        　　九五：有孚惠心，勿问元吉。有孚惠我德。象曰：有孚惠心，勿问之矣。惠我德，大得 志也。\n
        　　上九：莫益之，或击之，立心勿恒，凶。象曰：莫益之，偏辞也。或击之，自外来也。\n
        第四十三卦 夬 泽天夬 兑上乾下\n
        　　夬：扬于王庭，孚号，有厉，告自邑，不利即戎，利有攸往。\n
        　　彖曰：夬，决也，刚决柔也。健而说，决而和，扬于王庭，柔乘五刚也。孚号有厉， 其危乃光也。告自邑，不利即戎，所尚乃穷也。利有攸往，刚长乃终也。\n
        　　象曰：泽上于天，夬；君子以施禄及下，居德则忌。\n
        　　初九：壮于前趾，往不胜为吝。 象曰：不胜而往，咎也。\n
        　　九二：惕号，莫夜有戎，勿恤。象曰：莫夜有戎，得中道也。\n
        　　九三：壮于，有凶。君子夬夬，独行遇雨，若濡有愠，无咎。象曰：君子夬夬，终无咎也。\n
        　　九四：臀无肤，其行次且。牵羊悔亡，闻言不信。象曰：其行次且，位不当也。闻言不信，聪不明也。\n
        　　九五：苋陆夬夬，中行无咎。象曰：中行无咎，中未光也。\n
        　　上六：无号，终有凶。象曰：无号之凶，终不可长也。\n
        第四十四卦 姤 天风姤 乾上巽下\n
        　　姤：女壮，勿用取女。\n
        　　彖曰：姤，遇也，柔遇刚也。勿用取女，不可与长也。天地相遇，品物咸章也。刚遇中正，天下大行也。姤之时义大矣哉！\n
        　　象曰：天下有风，姤；后以施命诰四方。\n
        　　初六：系于金柅，贞吉，有攸往，见凶， 羸豕踟躅。象曰：系于金柅，柔道牵也。\n
        　　九二：包有鱼，无咎，不利宾。象曰：包有鱼，义不及宾也。\n
        　　九三：臀无肤，其行次且，厉，无大咎。象曰：其行次且，行未牵也。\n
        　　九四：包无鱼，起凶。象曰：无鱼之凶，远民也。\n
        　　九五：以杞包瓜，含章，有陨自天。象曰：九五含章，中正也。有陨自天，志不舍命 也。\n
        　　上九：姤其角，吝，无咎。象曰：姤其角，上穷吝也。\n
        第四十五卦 萃 泽地萃 兑上坤下\n
        　　萃：亨。王假有庙，利见大人，亨，利贞。用大牲吉，利有攸往。\n
        　　彖曰：萃，聚也；顺以说，刚中而应，故聚也。王假有庙，致孝享也。利见大人亨，聚以正也。用大牲吉，利有攸往，顺天命也。观其所聚，而天地万物之情可见矣。\n
        　　象曰：泽上於地，萃；君子以除戎器，戒不虞。\n
        　　初六：有孚不终，乃乱乃萃，若号一握 为笑，勿恤，往无咎。象曰：乃乱乃萃，其志乱也。\n
        　　六二：引吉，无咎，孚乃利用禴。象曰：引吉无咎，中未变也。\n
        　　六三：萃如，嗟如，无攸利，往无咎，小吝。象曰：往无咎，上巽也。\n
        　　九四：大吉，无咎。象曰：大吉无咎，位不当也。\n
        　　九五：萃有位，无咎。匪孚，元永贞，悔亡。象曰：萃有位，志未光也。\n
        　　上六：赍咨涕洟，无咎。象曰：赍咨涕洟，未安上也。\n
        第四十六卦 升 地风升 坤上巽下\n
        　　升：元亨，用见大人，勿恤，南征吉。\n
        　　彖曰：柔以时升，巽而顺，刚中而应，是以大亨。用见大人，勿恤；有庆也。南征吉， 志行也。\n
        　　象曰：地中生木，升；君子以顺德，积小以高大。\n
        　　初六：允升，大吉。象曰：允升大 吉，上合志也。\n
        　　九二：孚乃利用禴，无咎。象曰：九二之孚，有喜也。\n
        　　九三：升虚邑。象曰：升虚邑，无所疑也。\n
        　　六四：王用亨于岐山，吉无咎。象曰：王用亨于岐山，顺事也。\n
        　　六五：贞吉，升阶。象曰：贞吉升阶，大得志也。\n
        　　上六：冥升，利于不息之贞。象曰：冥升在上，消不富也。\n
        第四十七卦 困 泽水困 兑上坎下\n
        　　困：亨，贞，大人吉，无咎，有言不信。\n
        　　彖曰：困，刚掩也。险以说，困而不失其所，亨；其唯君子乎？贞大人吉，以刚中也。 有言不信，尚口乃穷也。\n
        　　象曰：泽无水，困；君子以致命遂志。\n
        　　初六：臀困于株木，入于幽谷，三岁不见。象 曰：入于幽谷，幽不明也。\n
        　　九二：困于酒食，朱绂方来，利用亨祀，征凶，无咎。象曰：困于酒食，中有庆也。\n
        　　六三：困于石，据于蒺藜，入于其宫，不见其妻，凶。象曰：据于蒺藜，乘刚也。入于 其宫，不见其妻，不祥也。\n
        　　九四：来徐徐，困于金车，吝，有终。象曰：来徐徐，志在下也。虽不当位，有与也。\n
        　　九五：劓刖，困于赤绂，乃徐有说，利用祭祀。象曰：劓刖，志未得也。乃徐有说，以 中直也。利用祭祀，受福也。\n
        　　上六：困于葛藟，于臲卼，曰动悔。有悔，征吉。象曰：困于葛藟，未当也。 动悔，有悔吉，行也。\n
        第四十八卦 井 水风井 坎上巽下\n
        　　井：改邑不改井，无丧无得，往来井井。汔至，亦未繘井，羸其瓶，凶。\n
        　　彖曰：巽乎水而上水，井；井养而不穷也。改邑不改井，乃以刚中也。汔至亦未繘 井，未有功也。羸其瓶，是以凶也。\n
        　　象曰：木上有水，井；君子以劳民劝相。\n
        　　初六：井泥不食，旧井无禽。象曰：井泥不 食，下也。旧井无禽，时舍也。\n
        　　九二：井谷射鲋，瓮敝漏。象曰：井谷射鲋，无与也。\n
        　　九三：井渫不食，为我民恻，可用汲，王明，并受其福。象曰：井渫不食，行恻也。求 王明，受福也。\n
        　　六四：井甃，无咎。象曰：井甃无咎，修井也。\n
        　　九五：井冽，寒泉食。象曰：寒泉之食，中正也。\n
        　　上六：井收勿幕，有孚无吉。象曰：元吉在上，大成也。\n
        第四十九卦 革 泽火革 兑上离下\n
        　　革：己日乃孚，元亨利贞，悔亡。\n
        　　彖曰：革，水火相息，二女同居，其志不相得，曰革。己日乃孚；革而信也。文明以 说，大亨以正，革而当，其悔乃亡。天地革而四时成，汤武革命，顺乎天而应乎人，革之时 义大矣哉！ 象曰：泽中有火，革；君子以治历明时。初九：巩用黄牛之革。\n
        　　象曰：巩用黄牛，不可 以有为也。\n
        　　六二：己日乃革之，征吉，无咎。象曰：己日革之，行有嘉也。\n
        　　九三：征凶，贞厉，革言三就，有孚。象曰：革言三就，又何之矣。\n
        　　九四：悔亡，有孚改命，吉。象曰：改命之吉，信志也。\n
        　　九五：大人虎变，未占有孚。象曰：大人虎变，其文炳也。\n
        　　上六：君子豹变，小人革面，征凶，居贞吉。象曰：君子豹变，其文蔚也。小人革面， 顺以从君也。\n
        第五十卦 鼎 火风鼎 离上巽下\n
        　　鼎：元吉，亨。\n
        　　彖曰：鼎，象也。以木巽火，亨饪也。圣人亨以享上帝，而大亨以养圣贤。巽而耳目聪 明，柔进而上行，得中而应乎刚，是以元亨。\n
        　　象曰：木上有火，鼎；君子以正位凝命。\n
        　　初六：鼎颠趾，利出否，得妾以其子，无咎。 象曰：鼎颠趾，未悖也。利出否，以从贵也。\n
        　　九二：鼎有实，我仇有疾，不我能即，吉。象曰：鼎有实，慎所之也。我仇有疾，终无尤也。\n
        　　九三：鼎耳革，其行塞，雉膏不食，方雨亏悔，终吉。象曰：鼎耳革，失其义也。\n
        　　九四：鼎折足，覆公□，其形渥，凶。象曰：覆公束，信如何也。\n
        　　六五：鼎黄耳金铉，利贞。象曰：鼎黄耳，中以为实也。\n
        　　上九：鼎玉铉，大吉，无不利。象曰：玉铉在上，刚柔节也。\n
        第五十一卦震 震为雷 震上震下\n
        　　震：亨。震来虩虩，笑言哑哑。震惊百里，不丧匕鬯。\n
        　　彖曰：震，亨。震来虩虩，恐致福也。笑言哑哑，后有则也。震惊百里，惊远而惧 迩也。出可以守宗庙社稷，以为祭主也。\n
        　　象曰：洊雷，震；君子以恐惧修身。\n
        　　初九：震来虩虩，后笑言哑哑，吉。象曰： 震来虩虩，恐致福也。笑言哑哑，后有则也。\n
        　　六二：震来厉，亿丧贝，跻于九陵，勿逐，七日得。象曰：震来厉，乘刚也。\n
        　　六三：震苏苏，震行无眚。象曰：震苏苏，位不当也。\n
        　　九四：震遂泥。象曰：震遂泥，未光也。\n
        　　六五：震往来厉，亿无丧，有事。象曰：震往来厉，危行也。其事在中，大无丧也。\n
        　　上六：震索索，视矍矍，征凶。震不于其躬，于其邻，无咎。婚媾有言。象曰：震索 索，未得中也。虽凶无咎，畏邻戒也。\n
        第五十二卦 艮 艮为山 艮上艮下\n
        　　艮：艮其背，不获其身，行其庭，不见其人，无咎。\n
        　　彖曰：艮，止也。时止则止，时行则行，动静不失其时，其道光明。艮其止，止其所 也。上下敌应，不相与也。是以不获其身，行其庭不见其人，无咎也。\n
        　　象曰：兼山，艮；君子以思不出其位。\n
        　　初六：艮其趾，无咎，利永贞。象曰：艮其趾， 未失正也。\n
        　　六二：艮其腓，不拯其随，其心不快。象曰：不拯其随，未退听也。\n
        　　九三：艮其限，列其夤，厉薰心。象曰：艮其限，危薰心也。\n
        　　六四：艮其身，无咎。象曰：艮其身，止诸躬也。\n
        　　六五：艮其辅，言有序，悔亡。象曰：艮其辅，以中正也。\n
        　　上九：敦艮，吉。象曰：敦艮之吉，以厚终也。\n
        第五十三卦 渐 风山渐 巽上艮下\n
        　　渐：女归吉，利贞。\n
        　　彖曰：渐之进也，女归吉也。进得位，往有功也。进以正，可以正邦也。其位刚，得中 也。止而巽，动不穷也。\n
        　　象曰：山上有木，渐；君子以居贤德，善俗。\n
        　　初六：鸿渐于干，小子厉，有言，无咎。 象曰：小子之厉，义无咎也。\n
        　　六二：鸿渐于磐，饮食衍衍，吉。象曰：饮食衍衍，不素饱也。\n
        　　九三：鸿渐于陆，夫征不复，妇孕不育，凶；利御寇。象曰：夫征不复，离群丑也。妇 孕不育，失其道也。利用御寇，顺相保也。\n
        　　六四：鸿渐于木，或得其桷，无咎。象曰：或得其桷，顺以巽也。\n
        　　九五：鸿渐于陵，妇三岁不孕，终莫之胜，吉。象曰：终莫之胜，吉；得所愿也。\n
        　　上九：鸿渐于逵，其羽可用为仪，吉。象曰：其羽可用为仪，吉；不可乱也。\n
        第五十四卦 归妹 雷泽归妹 震上兑下\n
        　　归妹：征凶，无攸利。\n
        　　彖曰：归妹，天地之大义也。天地不交，而万物不兴，归妹人之终始也。说以动，所归 妹也。征凶，位不当也。无攸利，柔乘刚也。\n
        　　象曰：泽上有雷，归妹；君子以永终知敝。\n
        　　初九：归妹以娣，跛能履，征吉。象曰：归 妹以娣，以恒也。跛能履吉，相承也。\n
        　　九二：眇能视，利幽人之贞。象曰：利幽人之贞，未变常也。\n
        　　六三：归妹以须，反归以娣。象曰：归妹以须，未当也。\n
        　　九四：归妹愆期，迟归有时。象曰：愆期之志，有待而行也。\n
        　　六五：帝乙归妹，其君之袂，不如其娣之袂良，月几望，吉。象曰：帝乙归妹，不如其娣之袂良也。其位在中，以贵行也。\n
        　　上六：女承筐无实，士刲羊无血，无攸利。象曰：上六无实，承虚筐也。\n
        第五十五卦 丰 雷火 丰震上离下\n
        　　丰：亨，王假之，勿忧，宜日中。\n
        　　彖曰：丰，大也。明以动，故丰。王假之，尚大也。勿忧宜日中，宜照天下也。日中则 昃，月盈则食，天地盈虚，与时消息，而况人於人乎？况於鬼神乎？\n
        　　象曰：雷电皆至，丰；君子以折狱致刑。\n
        　　初九：遇其配主，虽旬无咎，往有尚。象曰： 虽旬无咎，过旬灾也。\n
        　　六二：丰其蔀，日中见斗，往得疑疾，有孚发若，吉。象曰：有孚发若，信以发志 也。\n
        　　九三：丰其沛，日中见昧，折其右肱，无咎。象曰：丰其沛，不可大事也。折其右肱， 终不可用也。\n
        　　九四：丰其蔀，日中见斗，遇其夷主，吉。象曰：丰其蔀，位不当也。日中见斗， 幽不明也。遇其夷主，吉；行也。\n
        　　六五：来章，有庆誉，吉。象曰：六五之吉，有庆也。\n
        　　上六：丰其屋，蔀其家，窥其户，阒其无人，三岁不见，凶。象曰：丰其屋，天际 翔也。窥其户，阒其无人，自藏也。\n
        第五十六卦 旅 火山旅 离上艮下\n
        　　旅：小亨，旅贞吉。\n
        　　彖曰：旅，小亨，柔得中乎外，而顺乎刚，止而丽乎明，是以小亨，旅贞吉也。旅之时 义大矣哉！\n
        　　象曰：山上有火，旅；君子以明慎用刑，而不留狱。\n
        　　初六：旅琐琐，斯其所取灾。象 曰：旅琐琐，志穷灾也。\n
        　　六二：旅即次，怀其资，得童仆贞。象曰：得童仆贞，终无尤也。\n
        　　九三：旅焚其次，丧其童仆，贞厉。象曰：旅焚其次，亦以伤矣。以旅与下，其义丧 也。\n
        　　九四：旅于处，得其资斧，我心不快。象曰：旅于处，未得位也。得其资斧，心未快 也。\n
        　　六五：射雉一矢亡，终以誉命。象曰：终以誉命，上逮也。\n
        　　上九：鸟焚其巢，旅人先笑后号啕。丧牛于易，凶。象曰：以旅在上，其义焚也。丧牛 于易，终莫之闻也。\n
        第五十七卦 巽 巽为风 巽上巽下\n
        　　巽：小亨，利攸往，利见大人。\n
        　　彖曰：重巽以申命，刚巽乎中正而志行。柔皆顺乎刚，是以小亨，利有攸往，利见大 人。\n
        　　象曰：随风，巽；君子以申命行事。\n
        　　初六：进退，利武人之贞。象曰：进退，志疑也。 利武人之贞，志治也。\n
        　　九二：巽在床下。用史巫纷若，吉无咎。象曰：纷若之吉，得中也。\n
        　　九三：频巽，吝。象曰：频巽之吝，志穷也。\n
        　　六四：悔亡，田获三品。象曰：田获三品，有功也。\n
        　　九五：贞吉悔亡，无不利。无初有终，先庚三日，后庚三日，吉。象曰：九五之吉，位 正中也。\n
        　　上九：巽在床下，丧其资斧，贞凶。象曰：巽在□下，上穷也。丧其资斧，正乎凶也。\n
        第五十八卦 兑 兑为泽 兑上兑下\n
        　　兑：亨，利贞。\n
        　　彖曰：兑，说也。刚中而柔外，说以利贞，是以顺乎天，而应乎人。说以先民，民忘其 劳；说以犯难，民忘其死；说之大，民劝矣哉！\n
        　　象曰：丽泽，兑；君子以朋友讲习。\n
        　　初九：和兑，吉。象曰：和兑之吉，行未疑也。\n
        　　九二：孚兑，吉，悔亡。象曰：孚兑之吉，信志也。\n
        　　六三：来兑，凶。象曰：来兑之凶，位不当也。\n
        　　九四：商兑，未宁，介疾有喜。象曰：九四之喜，有庆也。\n
        　　九五：孚于剥，有厉。象曰：孚于剥，位正当也。\n
        　　上六：引兑。象曰：上六引兑，未光也。\n
        第五十九卦 涣 风水涣 巽上坎下\n
        　　涣：亨。王假有庙，利涉大川，利贞。\n
        　　彖曰：涣，亨。刚来而不穷，柔得位乎外而上同。王假有庙，王乃在中也。利涉大川， 乘木有功也。\n
        　　象曰：风行水上，涣；先王以享于帝立庙。\n
        　　初六：用拯马壮，吉。象曰：初六之吉，顺 也。\n
        　　九二：涣奔其机，悔亡。象曰：涣奔其机，得愿也。\n
        　　六三：涣其躬，无悔。象曰：涣其躬，志在外也。\n
        　　六四：涣其群，元吉。涣有丘，匪夷所思。象曰：涣其群，元吉；光大也。\n
        　　九五：涣汗其大号，涣王居，无咎。象曰：王居无咎，正位也。\n
        　　上九：涣其血，去逖出，无咎。象曰：涣其血，远害也。\n
        第六十卦 节 水泽节 坎上兑下\n
        　　节：亨。苦节不可贞。\n
        　　彖曰：节，亨，刚柔分，而刚得中。苦节不可贞，其道穷也。说以行险，当位以节，中 正以通。天地节而四时成，节以制度，不伤财，不害民。\n
        　　象曰：泽上有水，节；君子以制数度，议德行。\n
        　　初九：不出户庭，无咎。象曰：不出户 庭，知通塞也。\n
        　　九二：不出门庭，凶。象曰：不出门庭，失时极也。\n
        　　六三：不节若，则嗟若，无咎。象曰：不节之嗟，又谁咎也。\n
        　　六四：安节，亨。象曰：安节之亨，承上道也。\n
        　　九五：甘节，吉；往有尚。象曰：甘节之吉，居位中也。\n
        　　上六：苦节，贞凶，悔亡。象曰：苦节贞凶，其道穷也。\n
        第六十一卦 中孚 风泽中孚 巽上兑下\n
        　　中孚：豚鱼吉，利涉大川，利贞。\n
        　　彖曰：中孚，柔在内而刚得中。说而巽，孚，乃化邦也。豚鱼吉，信及豚鱼也。利涉大 川，乘木舟虚也。中孚以利贞，乃应乎天也。\n
        　　象曰：泽上有风，中孚；君子以议狱缓死。\n
        　　初九：虞吉，有他不燕。象曰：初九虞吉， 志未变也。\n
        　　九二：鸣鹤在阴，其子和之，我有好爵，吾与尔靡之。象曰：其子和之，中心愿也。\n
        　　六三：得敌，或鼓或罢，或泣或歌。象曰：可鼓或罢，位不当也。\n
        　　六四：月几望，马匹亡，无咎。象曰：马匹亡，绝类上也。\n
        　　九五：有孚挛如，无咎。象曰：有孚挛如，位正当也。\n
        　　上九：翰音登于天，贞凶。象曰：翰音登于天，何可长也。\n
        第六十二卦 小过 雷山小过 震上艮下\n
        　　小过：亨，利贞，可小事，不可大事。飞鸟遗之音，不宜上宜下，大吉。\n
        　　彖曰：小过，小者过而亨也。过以利贞，与时行也。柔得中，是以小事吉也。刚失位而 不中，是以不可大事也。有飞鸟之象焉，有飞鸟遗之音，不宜上宜下，大吉；上逆而下顺 也。\n
        　　象曰：山上有雷，小过；君子以行过乎恭，丧过乎哀，用过乎俭。\n
        　　初六：飞鸟以凶。象 曰：飞鸟以凶，不可如何也。\n
        　　六二：过其祖，遇其妣；不及其君，遇其臣；无咎。象曰：不及其君，臣不可过也。\n
        　　九三：弗过防之，从或戕之，凶。象曰：从或戕之，凶如何也。\n
        　　九四：无咎，弗过遇之。往厉必戒，勿用永贞。象曰：弗过遇之，位不当也。往厉必 戒，终不可长也。\n
        　　六五：密云不雨，自我西郊，公弋取彼在穴。象曰：密云不雨，已上也。\n
        　　上六：弗遇过之，飞鸟离之，凶，是谓灾眚。象曰：弗遇过之，已亢也。\n
        第六十三卦 既济 水火既济 坎上离下\n
        　　既济：亨，小利贞，初吉终乱。\n
        　　彖曰：既济，亨，小者亨也。利贞，刚柔正而位当也。初吉，柔得中也。终止则乱，其 道穷也。\n
        　　象曰：水在火上，既济；君子以思患而预防之。\n
        　　初九：曳其轮，濡其尾，无咎。象曰： 曳其轮，义无咎也。\n
        　　六二：妇丧其茀，勿逐，七日得。象曰：七日得，以中道也。\n
        　　九三：高宗伐鬼方，三年克之，小人勿用。象曰：三年克之，惫也。\n
        　　六四：（纟需）有衣袽，终日戒。象曰：终日戒，有所疑也。\n
        　　九五：东邻杀牛，不如西邻之禴祭，实受其福。象曰：东邻杀牛，不如西邻之时也； 实受其福，吉大来也。\n
        　　上六：濡其首，厉。象曰：濡其首厉，何可久也。\n
        第六十四卦 未济 火水未济 离上坎下\n
        　　未济：亨，小狐汔济，濡其尾，无攸利。\n
        　　彖曰：未济，亨；柔得中也。小狐汔济，未出中也。濡其尾，无攸利；不续终也。虽不 当位，刚柔应也。\n
        　　象曰：火在水上，未济；君子以慎辨物居方。\n
        　　初六：濡其尾，吝。象曰：濡其尾，亦不 知极也。\n
        　　九二：曳其轮，贞吉。象曰：九二贞吉，中以行正也。\n
        　　六三：未济，征凶，利涉大川。象曰：未济征凶，位不当也。\n
        　　九四：贞吉，悔亡，震用伐鬼方，三年有赏于大国。象曰：贞吉悔亡，志行也。\n
        　　六五：贞吉，无悔，君子之光，有孚，吉。象曰：君子之光，其晖吉也。\n
        　　上九：有孚于饮酒，无咎，濡其首，有孚失是。象曰：饮酒濡首，亦不知节也。\n
    </string>
    <string name="liji">
        礼记\n
        共98304字\n
        第一章　曲礼上\n
        　　《曲礼》曰：「毋不敬，俨若思，安定辞。」安民哉！\n
        　　敖不可长，欲不可从，志不可满，乐不可极。\n
        　　贤者狎而敬之，畏而爱之。爱而知其恶，憎而知其善。积而能散，安安而能迁。临财毋茍得，临难毋茍免。很毋求胜，分毋求多。疑事毋质，直而勿有。\n
        　　若夫，坐如尸，立如斋。礼从宜，使从俗。夫礼者所以定亲疏，决嫌疑，别同异，明是非也。礼，不妄说人，不辞费。礼，不逾节，不侵侮，不好狎。修身践言，谓之善行。行修言道，礼之质也。礼闻取于人，不闻取人。礼闻来学，不闻往教。\n
        　　道德仁义，非礼不成，教训正俗，非礼不备。分争辨讼，非礼不决。君臣上下父子兄弟，非礼不定。宦学事师，非礼不亲。班朝治军，莅官行法，非礼威严不行。祷祠祭祀，供给鬼神，非礼不诚不庄。是以君子恭敬撙节退让以明礼。鹦鹉能言，不离飞鸟；猩猩能言，不离禽兽。今人而无礼，虽能言，不亦禽兽之心乎？夫唯禽兽无礼，故父子聚麀。是故圣人作，为礼以教人。使人以有礼，知自别于禽兽。\n
        　　太上贵德，其次务施报。礼尚往来。往而不来，非礼也；来而不往，亦非礼也。人有礼则安，无礼则危。故曰：礼者不可不学也。夫礼者，自卑而尊人。虽负贩者，必有尊也，而况富贵乎？富贵而知好礼，则不骄不淫；贫贱而知好礼，则志不慑。\n
        　　人生十年曰幼，学。二十曰弱，冠。三十曰壮，有室。四十曰强，而仕。五十曰艾，服官政。六十曰耆，指使。七十曰老，而传。八十、九十曰耄，七年曰悼，悼与耄虽有罪，不加刑焉。百年曰期，颐。\n
        　　大夫七十而致事。若不得谢，则必赐之几杖，行役以妇人。适四方，乘安车。自称曰老夫，于其国则称名；越国而问焉，必告之以其制。\n
        　　谋于长者，必操几杖以从之。长者问，不辞让而对，非礼也。\n
        　　凡为人子之礼：冬温而夏清，昏定而晨省，在丑夷不争。\n
        　　夫为人子者，三赐不及车马。故州闾乡党称其孝也，兄弟亲戚称其慈也，僚友称其弟也，执友称其仁也，交游称其信也。见父之执，不谓之进不敢进，不谓之退不敢退，不问不敢对。此孝子之行也。\n
        　　夫为人子者：出必告，反必面，所游必有常，所习必有业。恒言不称老。年长以倍则父事之，十年以长则兄事之，五年以长则肩随之。群居五人，则长者必异席。\n
        　　为人子者，居不主奥，坐不中席，行不中道，立不中门。食飨不为概，祭祀不为尸。听于无声，视于无形。不登高，不临深。不茍訾，不茍笑。\n
        　　孝子不服暗，不登危，惧辱亲也。父母存，不许友以死。不有私财。\n
        　　为人子者：父母存，冠衣不纯素。孤子当室，冠衣不纯采。\n
        　　幼子常视毋诳，童子不衣裘裳。立必正方。不倾听。长者与之提携，则两手奉长者之手。负剑辟咡诏之，则掩口而对。\n
        　　从于先生，不越路而与人言。遭先生于道，趋而进，正立拱手。先生与之言则对；不与之言则趋而退。\n
        　　从长者而上丘陵，则必乡长者所视。\n
        　　登城不指，城上不呼。\n
        　　将适舍，求毋固。将上堂，声必扬。户外有二屦，言闻则入，言不闻则不入。将入户，视必下。入户奉扃，视瞻毋回；户开亦开，户阖亦阖；有后入者，阖而勿遂。毋践屦，毋踖席，抠衣趋隅。必慎唯诺。\n
        　　大夫士出入君门，由闑右，不践阈。\n
        　　凡与客入者，每门让于客。客至于寝门，则主人请入为席，然后出迎客。客固辞，主人肃客而入。主人入门而右，客入门而左。主人就东阶，客就西阶，客若降等，则就主人之阶。主人固辞，然后客复就西阶。主人与客让登，主人先登，客从之，拾级聚足，连步以上。上于东阶则先右足，上于西阶则先左足。\n
        　　帷薄之外不趋，堂上不趋，执玉不趋。堂上接武，堂下布武。室中不翔，并坐不横肱。授立不跪，授坐不立。\n
        　　凡为长者粪之礼，必加帚于箕上，以袂拘而退；其尘不及长者，以箕自乡而扱之。奉席如桥衡，请席何乡，请衽何趾。席：南乡北乡，以西方为上；东乡西乡，以南方为上。\n
        　　若非饮食之客，则布席，席间函丈。主人跪正席，客跪抚席而辞。客彻重席，主人固辞。客践席，乃坐。主人不问，客不先举。将即席，容毋怍。两手抠衣去齐尺。衣毋拨，足毋蹶。\n
        　　先生书策琴瑟在前，坐而迁之，戒勿越。虚坐尽后，食坐尽前。坐必安，执尔颜。长者不及，毋儳言。正尔容，听必恭。毋剿说，毋雷同。必则古昔，称先王。侍坐于先生：先生问焉，终则对。请业则起，请益则起。父召无诺，先生召无诺，唯而起。侍坐于所尊敬，毋余席。见同等不起。烛至起，食至起，上客起。烛不见跋。尊客之前不叱狗。让食不唾。\n
        　　侍坐于君子，君子欠伸，撰杖屦，视日蚤莫，侍坐者请出矣。侍坐于君子，君子问更端，则起而对。侍坐于君子，若有告者曰：「少间」，愿有复也；则左右屏而待。毋侧听，毋噭应，毋淫视，毋怠荒。游毋倨，立毋跛，坐毋箕，寝毋伏。敛发毋髢，冠毋免，劳毋袒，暑毋褰裳。\n
        　　侍坐于长者，屦不上于堂，解屦不敢当阶。就屦，跪而举之，屏于侧。乡长者而屦；跪而迁屦，俯而纳屦。\n
        　　离坐离立，毋往参焉；离立者，不出中间。\n
        　　男女不杂坐，不同椸枷，不同巾栉，不亲授。嫂叔不通问，诸母不漱裳。外言不入于捆，内言不出于捆。\n
        　　女子许嫁，缨；非有大故，不入其门。姑姊妹女子子，已嫁而反，兄弟弗与同席而坐，弗与同器而食。父子不同席。\n
        　　男女非有行媒，不相知名；非受币，不交不亲。故日月以告君，齐戒以告鬼神，为酒食以召乡党僚友，以厚其别也。\n
        　　取妻不取同姓；故买妾不知其姓则卜之。寡妇之子，非有见焉，弗与为友。\n
        　　贺取妻者，曰：「某子使某闻子有客，使某羞。」\n
        　　贫者不以货财为礼，老者不以筋力为礼。\n
        　　名子者不以国，不以日月，不以隐疾，不以山川。\n
        　　男女异长。男子二十，冠而字。父前，子名；君前，臣名。女子许嫁，笄而字。\n
        　　凡进食之礼，左殽右胾，食居人之左，羹居人之右。脍炙处外，酰酱处内，葱渫处末，酒浆处右。以脯修置者，左朐右末。客若降等执食兴辞，主人兴辞于客，然后客坐。主人延客祭：祭食，祭所先进。殽之序，遍祭之。三饭，主人延客食胾，然后辩殽。主人未辩，客不虚口。\n
        　　侍食于长者，主人亲馈，则拜而食；主人不亲馈，则不拜而食。\n
        　　共食不饱，共饭不泽手。毋抟饭，毋放饭，毋流歠，毋咤食，毋啮骨，毋反鱼肉，毋投与狗骨。毋固获，毋扬饭。饭黍毋以箸。毋嚃羹，毋絮羹，毋刺齿，毋歠醢。客絮羹，主人辞不能亨。客歠醢，主人辞以窭。濡肉齿决，干肉不齿决。毋嘬炙。\n
        　　卒食，客自前跪，彻饭齐以授相者，主人兴辞于客，然后客坐。侍饮于长者，酒进则起，拜受于尊所。长者辞，少者反席而饮。长者举未釂，少者不敢饮。长者赐，少者、贱者不敢辞。赐果于君前，其有核者怀其核。御食于君，君赐余，器之溉者不写，其余皆写。\n
        　　馂余不祭。父不祭子，夫不祭妻。御同于长者，虽贰不辞，偶坐不辞。羹之有菜者用梜，其无菜者不用梜。\n
        　　为天子削瓜者副之，巾以絺。为国君者华之，巾以绤。为大夫累之，士疐之，庶人龁之。\n
        　　父母有疾，冠者不栉，行不翔，言不惰，琴瑟不御，食肉不至变味，饮酒不至变貌，笑不至矧，怒不至詈。疾止复故。\n
        　　有忧者侧席而坐，有丧者专席而坐。\n
        　　水潦降，不献鱼鳖，献鸟者拂其首，畜鸟者则勿拂也。献车马者执策绥，献甲者执胄，献杖者执末。献民虏者操右袂。献粟者执右契，献米者操量鼓。献孰食者操酱齐。献田宅者操书致。\n
        　　凡遗人弓者：张弓尚筋，弛弓尚角。右手执箫，左手承弣。尊卑垂帨。若主人拜，则客还辟，辟拜。主人自受，由客之左接下承弣；乡与客并，然后受。进剑者左首。进戈者前其鐏，后其刃。进矛戟者前其镦。\n
        　　进几杖者拂之。效马效羊者右牵之；效犬者左牵之。执禽者左首。饰羔雁者以缋。受珠玉者以掬。受弓剑者以袂。饮玉爵者弗挥。凡以弓剑、苞苴、箪笥问人者，操以受命，如使之容。\n
        　　凡为君使者，已受命，君言不宿于家。君言至，则主人出拜君言之辱；使者归，则必拜送于门外。若使人于君所，则必朝服而命之；使者反，则必下堂而受命。\n
        　　博闻强识而让，敦善行而不怠，谓之君子。君子不尽人之欢，不竭人之忠，以全交也。\n
        　　《礼》曰：「君子抱孙不抱子。」此言孙可以为王父尸，子不可以为父尸。为君尸者，大夫士见之，则下之。君知所以为尸者，则自下之，尸必式。乘必以几。\n
        　　齐者不乐不吊。\n
        　　居丧之礼，毁瘠不形，视听不衰。升降不由阼阶，出入不当门隧。居丧之礼，头有创则沐，身有疡则浴，有疾则饮酒食肉，疾止复初。不胜丧，乃比于不慈不孝。五十不致毁，六十不毁，七十唯衰麻在身，饮酒食肉，处于内。生与来日，死与往日。知生者吊，知死者伤。知生而不知死，吊而不伤；知死而不知生，伤而不吊。吊丧弗能赙，不问其所费。问疾弗能遗，不问其所欲。见人弗能馆，不问其所舍。赐人者不曰来取。与人者不问其所欲。适墓不登垄，助葬必执绋。临丧不笑。揖人必违其位。望柩不歌。入临不翔。当食不叹。邻有丧，舂不相。里有殡，不巷歌。适墓不歌。哭日不歌。送丧不由径，送葬不辟涂潦。临丧则必有哀色，执绋不笑，临乐不叹；介胄，则有不可犯之色。\n
        　　故君子戒慎，不失色于人。国君抚式，大夫下之。大夫抚式，士下之。礼不下庶人，刑不上大夫。刑人不在君侧。\n
        　　兵车不式。武车绥旌，德车结旌。史载笔，士载言。前有水，则载青旌。前有尘埃，则载鸣鸢。前有车骑，则载飞鸿。前有士师，则载虎皮。前有挚兽，则载貔貅。行：前朱鸟而后玄武，左青龙而右白虎。招摇在上，急缮其怒。进退有度，左右有局，各司其局。\n
        　　父之雠，弗与共戴天。兄弟之雠不反兵。交游之雠不同国。四郊多垒，此卿大夫之辱也。地广大，荒而不治，此亦士之辱也。\n
        　　临祭不惰。祭服敝则焚之，祭器敝则埋之，龟策敝则埋之，牲死则埋之。凡祭于公者，必自彻其俎。\n
        　　卒哭乃讳。礼，不讳嫌名。二名不偏讳。逮事父母，则讳王父母；不逮事父母，则不讳王父母。君所无私讳，大夫之所有公讳。《诗》、《书》不讳，临文不讳。庙中不讳。夫人之讳，虽质君之前，臣不讳也；妇讳不出门。大功小功不讳。入竟而问禁，入国而问俗，入门而问讳。\n
        　　外事以刚日，内事以柔日。\n
        　　凡卜筮日：旬之外曰远某日，旬之内曰近某日。丧事先远日，吉事先近日。曰：「为日，假尔泰龟有常，假尔泰筮有常。」\n
        　　卜筮不过三，卜筮不相袭。龟为卜，策为筮，卜筮者，先圣王之所以使民信时日、敬鬼神、畏法令也；所以使民决嫌疑、定犹与也。故曰：「疑而筮之，则弗非也；日而行事，则必践之。」\n
        　　君车将驾，则仆执策立于马前。已驾，仆展軨、效驾，奋衣由右上取贰绥，跪乘，执策分辔，驱之五步而立。君出就车，则仆并辔授绥。左右攘辟，车驱而驺。至于大门，君抚仆之手而顾，命车右就车；门闾沟渠，必步。\n
        　　凡仆人之礼，必授人绥。若仆者降等，则受；不然，则否。若仆者降等，则抚仆之手；不然，则自下拘之。客车不入大门。妇人不立乘。犬马不上于堂。故君子式黄髪，下卿位，入国不驰，入里必式。\n
        　　君命召，虽贱人，大夫士必自御之。介者不拜，为其拜而蓌拜。祥车旷左，乘君之乘车不敢旷左；左必式。仆御、妇人则进左手，后右手；御国君，则进右手、后左手而俯。国君不乘奇车。车上不广咳，不妄指。立视五巂，式视马尾，顾不过毂。国中以策彗恤勿驱。尘不出轨。国君下齐牛，式宗庙。大夫士下公门，式路马。乘路马，必朝服载鞭策，不敢授绥，左必式。步路马，必中道。以足蹙路马刍，有诛。齿路马，有诛。\n
        第二章　曲礼下\n
        　　凡奉者当心，提者当带。\n
        　　执天子之器则上衡，国君则平衡，大夫则绥之，士则提之。\n
        　　凡执主器，执轻如不克。执主器，操币圭璧，则尚左手，行不举足，车轮曳踵。立则磬折垂佩。主佩倚，则臣佩垂。主佩垂，则臣佩委。执玉，其有藉者则裼；无藉者则袭。\n
        　　国君不名卿老世妇，大夫不名世臣侄娣，士不名家相长妾。君大夫之子，不敢自称曰「余小子」；大夫士之子，不敢自称曰「嗣子某」，不敢与世子同名。君使士射，不能，则辞以疾；言曰：「某有负薪之忧。」侍于君子，不顾望而对，非礼也。\n
        　　君子行礼，不求变俗。祭祀之礼，居丧之服，哭泣之位，皆如其国之故，谨修其法而审行之。去国三世，爵禄有列于朝，出入有诏于国，若兄弟宗族犹存，则反告于宗后；去国三世，爵禄无列于朝，出入无诏于国，唯兴之日，从新国之法。君子已孤不更名。已孤暴贵，不为父作谥。居丧，未葬，读丧礼；既葬，读祭礼；丧复常，读乐章。\n
        　　居丧不言乐，祭事不言凶，公庭不言妇女。\n
        　　振书、端书于君前，有诛。倒策侧龟于君前，有诛。龟策、几杖、席盖、重素、袗絺绤，不入公门。苞屦、扱衽、厌冠，不入公门。书方、衰、凶器，不以告，不入公门。\n
        　　公事不私议。\n
        　　君子将营宫室：宗庙为先，厩库为次，居室为后。凡家造：祭器为先，牺赋为次，养器为后。无田禄者不设祭器；有田禄者，先为祭服。君子虽贫，不粥祭器；虽寒，不衣祭服；为宫室，不斩于丘木。大夫、士去国，祭器不逾竟。大夫寓祭器于大夫，士寓祭器于士。\n
        　　大夫、士去国：逾竟，为坛位乡国而哭。素衣，素裳，素冠，彻缘，鞮屦，素幂，乘髦马。不蚤鬋。不祭食，不说人以无罪；妇人不当御。三月而复服。\n
        　　大夫、士见于国君，君若劳之，则还辟，再拜稽首；君若迎拜，则还辟，不敢答拜。大夫、士相见，虽贵贱不敌，主人敬客，则先拜客；客敬主人，则先拜主人。凡非吊丧、非见国君，无不答拜者。\n
        　　大夫见于国君，国君拜其辱。士见于大夫，大夫拜其辱。同国始相见，主人拜其辱。君于士，不答拜也；非其臣，则答拜之。大夫于其臣，虽贱，必答拜之。\n
        　　男女相答拜也。\n
        　　国君春田不围泽；大夫不掩群，士不取麑卵。\n
        　　岁凶，年谷不登，君膳不祭肺，马不食谷，驰道不除，祭事不县。大夫不食粱，士饮酒不乐。\n
        　　君无故，玉不去身；大夫无故不彻县，士无故不彻琴瑟。士有献于国君，他日，君问之曰：「安取彼？」再拜稽首而后对。\n
        　　大夫私行出疆，必请。反，必有献。士私行出疆，必请；反，必告。君劳之，则拜；问其行，拜而后对。国君去其国，止之曰：「奈何去社稷也！」大夫，曰：「奈何去宗庙也！」士，曰：「奈何去坟墓也！」国君死社稷，大夫死众，士死制。\n
        　　君天下，曰天子。朝诸侯，分职授政任功，曰予一人。践阼临祭祀：内事曰孝王某，外事曰嗣王某。临诸侯，畛于鬼神，曰有天王某甫。崩，曰天王崩。复，曰天子复矣。告丧，曰天王登假。措之庙，立之主，曰帝。天子未除丧，曰予小子。生名之，死亦名之。\n
        　　天子有后，有夫人，有世妇，有嫔，有妻，有妾。天子建天官，先六大：曰大宰、大宗、大史、大祝、大士、大卜，典司六典。\n
        　　天子之五官：曰司徒、司马、司空、司士、司寇，典司五众。\n
        　　天子之六府：曰司土、司木、司水、司草、司器、司货，典司六职。\n
        　　天子之六工：曰土工、金工、石工、木工、兽工、草工，典制六材。五官致贡，曰享。\n
        　　五官之长，曰伯：是职方。其摈于天子也，曰天子之吏。天子同姓，谓之伯父；异姓，谓之伯舅。自称于诸侯，曰天子之老，于外曰公；于其国曰君。\n
        　　九州岛之长入天子之国，曰牧。天子同姓，谓之叔父；异姓，谓之叔舅；于外曰侯，于其国曰君。其在东夷、北狄、西戎、南蛮，虽大，曰子。于内自称曰不谷，于外自称曰王老。庶方小侯入天子之国，曰某人，于外曰子，自称曰孤。天子当依而立，诸侯北面而见天子，曰觐。天子当宁而立，诸公东面、诸侯西面，曰朝。\n
        　　诸侯未及期相见曰遇，相见于却地曰会。诸侯使大夫问于诸侯曰聘，约信曰誓，莅牲曰盟。\n
        　　诸侯见天子曰臣某、侯某；其与民言，自称曰寡人；其在凶服，曰适子孤。临祭祀，内事曰孝子某侯某，外事曰曾孙某侯某。死曰薨，复曰某甫复矣。既葬见天子曰类见。言谥曰类。\n
        　　诸侯使人使于诸侯，使者自称曰寡君之老。天子穆穆，诸侯皇皇，大夫济济，士跄跄，庶人僬僬。\n
        　　天子之妃曰后，诸侯曰夫人，大夫曰孺人，士曰妇人，庶人曰妻。\n
        　　公侯有夫人，有世妇，有妻，有妾。夫人自称于天子，曰老妇；自称于诸侯，曰寡小君；自称于其君，曰小童。自世妇以下，自称曰婢子。子于父母则自名也。\n
        　　列国之大夫，入天子之国曰某士；自称曰陪臣某。于外曰子，于其国曰寡君之老。使者自称曰某。天子不言出，诸侯不生名。\n
        　　君子不亲恶。诸侯失地，名；灭同姓，名。\n
        　　为人臣之礼：不显谏。三谏而不听，则逃之。\n
        　　子之事亲也：三谏而不听，则号泣而随之。君有疾，饮药，臣先尝之。亲有疾，饮药，子先尝之。\n
        　　医不三世，不服其药。\n
        　　儗人必于其伦。\n
        　　问天子之年，对曰：「闻之：始服衣若干尺矣。」问国君之年：长，曰能从宗庙社稷之事矣；幼，曰未能从宗庙社稷之事也。问大夫之子：长，曰能御矣；幼，曰未能御也。问士之子：长，曰能典谒矣；幼，曰未能典谒也。问庶人之子：长，曰能负薪矣；幼，曰未能负薪也。\n
        　　问国君之富，数地以对，山泽之所出。问大夫之富，曰有宰食力，祭器衣服不假。问士之富，以车数对。问庶人之富，数畜以对。\n
        　　天子祭天地，祭四方，祭山川，祭五祀，岁遍。诸侯方祀，祭山川，祭五祀，岁遍。大夫祭五祀，岁遍。士祭其先。\n
        　　凡祭，有其废之莫敢举也，有其举之莫敢废也。非其所祭而祭之，名曰淫祀。淫祀无福。天子以牺牛，诸侯以肥牛，大夫以索牛，士以羊豕。支子不祭，祭必告于宗子。\n
        　　凡祭宗庙之礼：牛曰一元大武，豕曰刚鬣，豚曰腯肥，羊曰柔毛，鸡曰翰音，犬曰羹献，雉曰疏趾，兔曰明视，脯曰尹祭，槁鱼曰商祭，鲜鱼曰脡祭，水曰清涤，酒曰清酌，黍曰芗合，粱曰芗萁，稷曰明粢，稻曰嘉蔬，韭曰丰本，盐曰咸鹾，玉曰嘉玉，币曰量币。\n
        　　天子死曰崩，诸侯曰薨，大夫曰卒，士曰不禄，庶人曰死。在床曰尸，在棺曰柩。羽鸟曰降，四足曰渍。死寇曰兵。\n
        　　祭王父曰皇祖考，王母曰皇祖妣。父曰皇考，母曰皇妣。夫曰皇辟。生曰父、曰母、曰妻，死曰考、曰妣、曰嫔。\n
        　　寿考曰卒，短折曰不禄。\n
        　　天子视不上于袷，不下于带；国君，绥视；大夫，衡视；士视五步。凡视：上于面则敖，下于带则忧，倾则奸。\n
        　　君命，大夫与士肄。在官言官，在府言府，在库言库，在朝言朝。\n
        　　朝言不及犬马。辍朝而顾，不有异事，必有异虑。故辍朝而顾，君子谓之固。\n
        　　在朝言礼，问礼对以礼。大飨不问卜，不饶富。\n
        　　凡挚，天子鬯，诸侯圭，卿羔，大夫雁，士雉，庶人之挚匹；童子委挚而退。野外军中无挚，以缨，拾，矢，可也。\n
        　　妇人之挚，椇榛、脯修、枣栗。\n
        　　纳女于天子，曰备百姓；于国君，曰备酒浆；于大夫，曰备扫洒。\n
        第三章　檀弓上\n
        　　公仪仲子之丧，檀弓免焉。仲子舍其孙而立其子，檀弓曰：「何居？我未之前闻也。」趋而就子服伯子于门右，曰：「仲子舍其孙而立其子，何也？」伯子曰：「仲子亦犹行古之道也。昔者文王舍伯邑考而立武王，微子舍其孙腯而立衍也；夫仲子亦犹行古之道也。」\n
        　　子游问诸孔子，孔子曰：「否！立孙。」\n
        　　事亲有隐而无犯，左右就养无方，服勤至死，致丧三年。事君有犯而无隐，左右就养有方，服勤至死，方丧三年。事师无犯无隐，左右就养无方，服勤至死，心丧三年。\n
        　　季武子成寝，杜氏之葬在西阶之下，请合葬焉，许之。入宫而不敢哭。武子曰：「合葬非古也，自周公以来，未之有改也。吾许其大而不许其细，何居？」命之哭。\n
        　　子上之母死而不丧。门人问诸子思曰：「昔者子之先君子丧出母乎？」曰：「然」。「子之不使白也丧之。何也？」子思曰：「昔者吾先君子无所失道；道隆则从而隆，道污则从而污。汲则安能？为汲也妻者，是为白也母；不为汲也妻者，是不为白也母。」故孔氏之不丧出母，自子思始也。\n
        　　孔子曰：「拜而后稽颡，颓乎其顺也；稽颡而后拜，颀乎其至也。三年之丧，吾从其至者。」\n
        　　孔子既得合葬于防，曰：「吾闻之：古也墓而不坟；今丘也，东西南北人也，不可以弗识也。」于是封之，崇四尺。\n
        　　孔子先反，门人后，雨甚；至，孔子问焉曰：「尔来何迟也？」曰：「防墓崩。」孔子不应。三，孔子泫然流涕曰：「吾闻之：古不修墓。」\n
        　　孔子哭子路于中庭。有人吊者，而夫子拜之。既哭，进使者而问故。使者曰：「醢之矣。」遂命覆醢。\n
        　　曾子曰：「朋友之墓，有宿草而不哭焉。」\n
        　　子思曰：「丧三日而殡，凡附于身者，必诚必信，勿之有悔焉耳矣。三月而葬，凡附于棺者，必诚必信，勿之有悔焉耳矣。丧三年以为极，亡则弗之忘矣。故君子有终身之忧，而无一朝之患。故忌日不乐。」\n
        　　孔子少孤，不知其墓。殡于五父之衢。人之见之者，皆以为葬也。其慎也，盖殡也。\n
        　　问于郰曼父之母，然后得合葬于防。邻有丧，舂不相；里有殡，不巷歌。丧冠不緌。\n
        　　有虞氏瓦棺，夏后氏墍周，殷人棺椁，周人墙置翣。周人以殷人之棺椁葬长殇，以夏后氏之墍周葬中殇、下殇，以有虞氏之瓦棺葬无服之殇。\n
        　　夏后氏尚黑；大事敛用昏，戎事乘骊，牲用玄。殷人尚白；大事敛用日中，戎事乘翰，牲用白。周人尚赤；大事敛用日出，戎事乘騵，牲用骍。\n
        　　穆公之母卒，使人问于曾子曰：「如之何？」对曰：「申也闻诸申之父曰：哭泣之哀、齐斩之情、饘粥之食，自天子达。布幕，卫也；縿幕，鲁也。」\n
        　　晋献公将杀其世子申生，公子重耳谓之曰：「子盖言子之志于公乎？」世子曰：「不可，君安骊姬，是我伤公之心也。」曰：「然则盖行乎？」世子曰：「不可，君谓我欲弒君也，天下岂有无父之国哉！吾何行如之？」使人辞于狐突曰：「申生有罪，不念伯氏之言也，以至于死，申生不敢爱其死；虽然，吾君老矣，子少，国家多难，伯氏不出而图吾君，伯氏茍出而图吾君，申生受赐而死。」再拜稽首，乃卒。是以为「恭世子」也。\n
        　　鲁人有朝祥而莫歌者，子路笑之。夫子曰：「由，尔责于人，终无已夫？三年之丧，亦已久矣夫。」子路出，夫子曰：「又多乎哉！逾月则其善也。」\n
        　　鲁庄公及宋人战于乘丘。县贲父御，卜国为右。马惊，败绩，公队。佐车授绥。公曰：「末之卜也。」县贲父曰：「他日不败绩，而今败绩，是无勇也。」遂死之。圉人浴马，有流矢在白肉。公曰：「非其罪也。」遂诔之。士之有诔，自此始也。\n
        　　曾子寝疾，病。乐正子春坐于床下，曾元、曾申坐于足，童子隅坐而执烛。童子曰：「华而睆，大夫之箦与？」子春曰：「止！」曾子闻之，瞿然曰：「呼！」曰：「华而睆，大夫之箦与？」曾子曰：「然，斯季孙之赐也，我未之能易也。元，起易箦。」曾元曰：「夫子之病革矣，不可以变，幸而至于旦，请敬易之。」曾子曰：「尔之爱我也不如彼。君子之爱人也以德，细人之爱人也以姑息。吾何求哉？吾得正而毙焉斯已矣。」举扶而易之。反席未安而没。\n
        　　始死，充充如有穷；既殡，瞿瞿如有求而弗得；既葬，皇皇如有望而弗至。练而慨然，祥而廓然。邾娄复之以矢，盖自战于升陉始也。鲁妇人之髽而吊也，自败于台鲐始也。\n
        　　南宫绛之妻之姑之丧，夫子诲之髽曰：「尔毋从从尔，尔毋扈扈尔。盖榛以为笄，长尺，而总八寸。」\n
        　　孟献子禫，县而不乐，比御而不入。夫子曰：「献子加于人一等矣！」\n
        　　孔子既祥，五日弹琴而不成声，十日而成笙歌。\n
        　　有子盖既祥而丝屦组缨。\n
        　　死而不吊者三：畏、厌、溺。\n
        　　子路有姊之丧，可以除之矣，而弗除也，孔子曰：「何弗除也？」子路曰：「吾寡兄弟而弗忍也。」孔子曰：「先王制礼，行道之人皆弗忍也。」子路闻之，遂除之。\n
        　　大公封于营丘，比及五世，皆反葬于周。君子曰：「乐乐其所自生，礼不忘其本。古之人有言曰：狐死正丘首。仁也。」\n
        　　伯鱼之母死，期而犹哭。夫子闻之曰：「谁与哭者？」门人曰：「鲤也。」夫子曰：「嘻！其甚也。」伯鱼闻之，遂除之。\n
        　　舜葬于苍梧之野，盖三妃未之从也。季武子曰：「周公盖祔。」\n
        　　曾子之丧，浴于爨室。大功废业。或曰：「大功，诵可也。」\n
        　　子张病，召申祥而语之曰：「君子曰终，小人曰死；吾今日其庶几乎！」曾子曰：「始死之奠，其余阁也与？」曾子曰：「小功不为位也者，是委巷之礼也。子思之哭嫂也为位，妇人倡踊；申祥之哭言思也亦然。」\n
        　　古者，冠缩缝，今也，衡缝；故丧冠之反吉，非古也。曾子谓子思曰：「汲！吾执亲之丧也，水浆不入于口者七日。」子思曰：「先王之制礼也，过之者俯而就之，不至焉者，跂而及之。故君子之执亲之丧也，水浆不入于口者三日，杖而后能起。」曾子曰：「小功不税，则是远兄弟终无服也，而可乎？」\n
        　　伯高之丧，孔氏之使者未至，冉子摄束帛、乘马而将之。孔子曰：「异哉！徒使我不诚于伯高。」\n
        　　伯高死于卫，赴于孔子，孔子曰：「吾恶乎哭诸？兄弟，吾哭诸庙；父之友，吾哭诸庙门之外；师，吾哭诸寝；朋友，吾哭诸寝门之外；所知，吾哭诸野。于野，则已疏；于寝，则已重。夫由赐也见我，吾哭诸赐氏。」遂命子贡为之主，曰：「为尔哭也来者，拜之；知伯高而来者，勿拜也。」\n
        　　曾子曰：「丧有疾，食肉饮酒，必有草木之滋焉。以为姜桂之谓也。」\n
        　　子夏丧其子而丧其明。曾子吊之曰：「吾闻之也：朋友丧明则哭之。」曾子哭，子夏亦哭，曰：「天乎！予之无罪也。」曾子怒曰：「商，女何无罪也？吾与女事夫子于洙泗之间，退而老于西河之上，使西河之民疑女于夫子，尔罪一也；丧尔亲，使民未有闻焉，尔罪二也；丧尔子，丧尔明，尔罪三也。而曰女何无罪与！」子夏投其杖而拜曰：「吾过矣！吾过矣！吾离群而索居，亦已久矣。」\n
        　　夫昼居于内，问其疾可也；夜居于外，吊之可也。是故君子非有大故，不宿于外；非致齐也、非疾也，不昼夜居于内。\n
        　　高子皋之执亲之丧也，泣血三年，未尝见齿，君子以为难。\n
        　　衰，与其不当物也，宁无衰。齐衰不以边坐，大功不以服勤。\n
        　　孔子之卫，遇旧馆人之丧，入而哭之哀。出，使子贡说骖而赙之。子贡曰：「于门人之丧，未有所说骖，说骖于旧馆，无乃已重乎？」夫子曰：「予乡者入而哭之，遇于一哀而出涕。予恶夫涕之无从也。小子行之。」孔子在卫，有送葬者，而夫子观之，曰：「善哉为丧乎！足以为法矣，小子识之。」子贡曰：「夫子何善尔也？」曰：「其往也如慕，其反也如疑。」子贡曰：「岂若速反而虞乎？」子曰：「小子识之，我未之能行也。」颜渊之丧，馈祥肉，孔子出受之，入，弹琴而后食之。\n
        　　孔子与门人立，拱而尚右，二三子亦皆尚右。孔子曰：「二三子之嗜学也，我则有姊之丧故也。」二三子皆尚左。\n
        　　孔子蚤作，负手曳杖，消摇于门，歌曰：「泰山其颓乎？梁木其坏乎？哲人其萎乎？」既歌而入，当户而坐。子贡闻之曰：「泰山其颓，则吾将安仰？梁木其坏、哲人其萎，则吾将安放？夫子殆将病也。」遂趋而入。夫子曰：「赐！尔来何迟也？夏后氏殡于东阶之上，则犹在阼也；殷人殡于两楹之间，则与宾主夹之也；周人殡于西阶之上，则犹宾之也。而丘也殷人也。予畴昔之夜，梦坐奠于两楹之间。夫明王不兴，而天下其孰能宗予？予殆将死也。」盖寝疾七日而没。\n
        　　孔子之丧，门人疑所服。子贡曰：「昔者夫子之丧颜渊，若丧子而无服；丧子路亦然。请丧夫子，若丧父而无服。」\n
        　　孔子之丧，公西赤为志焉：饰棺、墙，置翣设披，周也；设崇，殷也；绸练设旐，夏也。\n
        　　子张之丧，公明仪为志焉；褚幕丹质，蚁结于四隅，殷士也。\n
        　　子夏问于孔子曰：「居父母之仇如之何？」夫子曰：「寝苫枕干，不仕，弗与共天下也；遇诸市朝，不反兵而斗。」曰：「请问居昆弟之仇如之何？」曰：「仕弗与共国；衔君命而使，虽遇之不斗。」曰：「请问居从父昆弟之仇如之何？」曰：「不为魁，主人能，则执兵而陪其后。」\n
        　　孔子之丧，二三子皆绖而出。群居则绖，出则否。\n
        　　易墓，非古也。\n
        　　子路曰：「吾闻诸夫子：丧礼，与其哀不足而礼有余也，不若礼不足而哀有余也。祭礼，与其敬不足而礼有余也，不若礼不足而敬有余也。」\n
        　　曾子吊于负夏，主人既祖，填池，推柩而反之，降妇人而后行礼。从者曰：「礼与？」曾子曰：「夫祖者且也；且，胡为其不可以反宿也？」从者又问诸子游曰：「礼与？」子游曰：「饭于牖下，小敛于户内，大敛于阼，殡于客位，祖于庭，葬于墓，所以即远也。故丧事有进而无退。」曾子闻之曰：「多矣乎，予出祖者。」曾子袭裘而吊，子游裼裘而吊。曾子指子游而示人曰：「夫夫也，为习于礼者，如之何其裼裘而吊也？」主人既小敛、袒、括发；子游趋而出，袭裘带绖而入。曾子曰：「我过矣，我过矣，夫夫是也。」\n
        　　子夏既除丧而见，予之琴，和之不和，弹之而不成声。作而曰：「哀未忘也。先王制礼，而弗敢过也。」\n
        　　子张既除丧而见，予之琴，和之而和，弹之而成声，作而曰：「先王制礼不敢不至焉。」\n
        　　司寇惠子之丧，子游为之麻衰牡麻绖，文子辞曰：「子辱与弥牟之弟游，又辱为之服，敢辞。」子游曰：「礼也。」文子退反哭，子游趋而就诸臣之位，文子又辞曰：「子辱与弥牟之弟游，又辱为之服，又辱临其丧，敢辞。」子游曰：「固以请。」文子退，扶适子南面而立曰：「子辱与弥牟之弟游，又辱为之服，又辱临其丧，虎也敢不复位。」子游趋而就客位。将军文子之丧，既除丧，而后越人来吊，主人深衣练冠，待于庙，垂涕洟，子游观之曰：「将军文氏之子其庶几乎！亡于礼者之礼也，其动也中。」\n
        　　幼名，冠字，五十以伯仲，死谥，周道也。绖也者实也。掘中溜而浴，毁灶以缀足；及葬，毁宗躐行，出于大门－─殷道也。学者行之。\n
        　　子柳之母死，子硕请具。子柳曰：「何以哉？」子硕曰：「请粥庶弟之母。」子柳曰：「如之何其粥人之母以葬其母也？不可。」既葬，子硕欲以赙布之余具祭器。子柳曰：「不可，吾闻之也：君子不家于丧。请班诸兄弟之贫者。」君子曰：「谋人之军师，败则死之；谋人之邦邑，危则亡之。」公叔文子升于瑕丘，蘧伯玉从。文子曰：「乐哉斯丘也，死则我欲葬焉。」蘧伯玉曰：「吾子乐之，则瑗请前。」\n
        　　弁人有其母死而孺子泣者，孔子曰：「哀则哀矣，而难为继也。夫礼，为可传也，为可继也。故哭踊有节。」\n
        　　叔孙武叔之母死，既小敛，举者出户，出户袒，且投其冠括发。子游曰：「知礼。」扶君，卜人师扶右，射人师扶左；君薨以是举。\n
        　　从母之夫，舅之妻，二夫人相为服，君子未之言也。或曰同爨缌。\n
        　　丧事，欲其纵纵尔；吉事，欲其折折尔。故丧事虽遽，不陵节；吉事虽止，不怠。故骚骚尔则野，鼎鼎尔则小人。\n
        　　君子盖犹犹尔。丧具，君子耻具，一日二日而可为也者，君子弗为也。丧服，兄弟之子犹子也，盖引而进之也；嫂叔之无服也，盖推而远之也；姑姊妹之薄也，盖有受我而厚之者也。食于有丧者之侧，未尝饱也。\n
        　　曾子与客立于门侧，其徒趋而出。曾子曰：「尔将何之？」曰：「吾父死，将出哭于巷。」曰：「反，哭于尔次。」曾子北面而吊焉。\n
        　　孔子曰：「之死而致死之，不仁而不可为也；之死而致生之，不知而不可为也。是故，竹不成用，瓦不成味，木不成斫，琴瑟张而不平，竽笙备而不和，有钟磬而无簨虡，其曰明器，神明之也。」\n
        　　有子问于曾子曰：「问丧于夫子乎？」曰：「闻之矣：丧欲速贫，死欲速朽。」有子曰：「是非君子之言也。」曾子曰：「参也闻诸夫子也。」有子又曰：「是非君子之言也。」曾子曰：「参也与子游闻之。」有子曰：「然，然则夫子有为言之也。」曾子以斯言告于子游。子游曰：「甚哉，有子之言似夫子也。昔者夫子居于宋，见桓司马自为石椁，三年而不成。夫子曰：『若是其靡也，死不如速朽之愈也。』死之欲速朽，为桓司马言之也。南宫敬叔反，必载宝而朝。夫子曰：『若是其货也，丧不如速贫之愈也。』丧之欲速贫，为敬叔言之也。」曾子以子游之言告于有子，有子曰：「然，吾固曰：非夫子之言也。」曾子曰：「子何以知之？」有子曰：「夫子制于中都，四寸之棺，五寸之椁，以斯知不欲速朽也。昔者夫子失鲁司寇，将之荆，盖先之以子夏，又申之以冉有，以斯知不欲速贫也。」\n
        　　陈庄子死，赴于鲁，鲁人欲勿哭，缪公召县子而问焉。县子曰：「古之大夫，束修之问不出竟，虽欲哭之，安得而哭之？今之大夫，交政于中国，虽欲勿哭，焉得而弗哭？且且臣闻之，哭有二道：有爱而哭之，有畏而哭之。」公曰：「然，然则如之何而可？」县子曰：「请哭诸异姓之庙。」于是与哭诸县氏。仲宪言于曾子曰：「夏后氏用明器，示民无知也；殷人用祭器，示民有知也；周人兼用之，示民疑也。」曾子曰：「其不然乎！其不然乎！夫明器，鬼器也；祭器，人器也；夫古之人，胡为而死其亲乎？」公叔木有同母异父之昆弟死，问于子游。子游曰：「其大功乎？」狄仪有同母异父之昆弟死，问于子夏，子夏曰：「我未之前闻也；鲁人则为之齐衰。」狄仪行齐衰。今之齐衰，狄仪之问也。\n
        　　子思之母死于卫，柳若谓子思曰：「子，圣人之后也，四方于子乎观礼，子盖慎诸。」子思曰：「吾何慎哉？吾闻之：有其礼，无其财，君子弗行也；有其礼，有其财，无其时，君子弗行也。吾何慎哉！」\n
        　　县子琐曰：「吾闻之：古者不降，上下各以其亲。滕伯文为孟虎齐衰，其叔父也；为孟皮齐衰，其叔父也。」后木曰：「丧，吾闻诸县子曰：夫丧，不可不深长思也，买棺外内易，我死则亦然。」曾子曰：「尸未设饰，故帷堂，小敛而彻帷。」仲梁子曰：「夫妇方乱，故帷堂，小敛而彻帷。」小敛之奠，子游曰：「于东方。」曾子曰：「于西方，敛斯席矣。」小敛之奠在西方，鲁礼之末失也。县子曰：「绤衰繐裳，非古也。」子蒲卒，哭者呼灭。子皋曰：「若是野哉。」哭者改之。\n
        　　杜桥之母之丧，宫中无相，以为沽也。夫子曰：「始死，羔裘玄冠者，易之而已。」羔裘玄冠，夫子不以吊。\n
        　　子游问丧具，夫子曰：「称家之有亡。」子游曰：「有亡恶乎齐？」夫子曰：「有，毋过礼；茍亡矣，敛首足形，还葬，县棺而封，人岂有非之者哉！」司士贲告于子游曰：「请袭于床。」子游曰：「诺。」县子闻之曰：「汰哉叔氏！专以礼许人。」\n
        　　宋襄公葬其夫人，酰醢百瓮。曾子曰：「既曰明器矣，而又实之。」孟献子之丧，司徒旅归四布。夫子曰：「可也。」读赗，曾子曰：「非古也，是再告也。」成子高寝疾，庆遗入，请曰：「子之病革矣，如至乎大病，则如之何？」子高曰：「吾闻之也：生有益于人，死不害于人。吾纵生无益于人，吾可以死害于人乎哉？我死，则择不食之地而葬我焉。」\n
        　　子夏问诸夫子曰：「居君之母与妻之丧。」「居处、言语、饮食衎尔。」\n
        　　宾客至，无所馆。夫子曰：「生于我乎馆，死于我乎殡。」国子高曰：「葬也者，藏也；藏也者，欲人之弗得见也。是故，衣足以饰身，棺周于衣，椁周于棺，土周于椁；反壤树之哉。」\n
        　　孔子之丧，有自燕来观者，舍于子夏氏。子夏曰：「圣人之葬人与？人之葬圣人也。子何观焉？昔者夫子言之曰：『吾见封之若堂者矣，见若坊者矣，见若覆夏屋者矣，见若斧者矣。』从若斧者焉。马鬣封之谓也。今一日而三斩板，而已封，尚行夫子之志乎哉！」妇人不葛带。有荐新，如朔奠。既葬，各以其服除。池视重溜。君即位而为椑，岁一漆之，藏焉。复、楔齿、缀足、饭、设饰、帷堂并作。父兄命赴者。君复于小寝、大寝，小祖、大祖，库门、四郊。丧不剥，奠也与？祭肉也与？既殡，旬而布材与明器。朝奠日出，夕奠逮日。父母之丧，哭无时，使必知其反也。练，练衣黄里、縓缘，葛要绖，绳屦无絇，角瑱，鹿裘衡长袪，袪裼之可也。\n
        　　有殡，闻远兄弟之丧，虽缌必往；非兄弟，虽邻不往。所识其兄弟不同居者皆吊。天子之棺四重；水兕革棺被之，其厚三寸，杝棺一，梓棺二，四者皆周。棺束缩二衡三，衽每束一。伯椁以端长六尺。\n
        　　天子之哭诸侯也，爵弁绖缁衣；或曰：使有司哭之，为之不以乐食。天子之殡也，菆涂龙輴以椁，加斧于椁上，毕涂屋，天子之礼也。\n
        　　唯天子之丧，有别姓而哭。鲁哀公诔孔丘曰：「天不遗耆老，莫相予位焉，呜呼哀哉！尼父！」国亡大县邑，公、卿、大夫、士皆厌冠，哭于大庙，三日，君不举。或曰：君举而哭于后土。孔子恶野哭者。未仕者，不敢税人；如税人，则以父兄之命。士备入而后朝夕踊。祥而缟，是月禫，徙月乐。君于士有赐帟。\n
        第四章　檀弓下\n
        　　君之适长殇，车三乘；公之庶长殇，车一乘；大夫之适长殇，车一乘。\n
        　　公之丧，诸达官之长，杖。\n
        　　君于大夫，将葬，吊于宫；及出，命引之，三步则止。如是者三，君退；朝亦如之，哀次亦如之。五十无车者，不越疆而吊人。\n
        　　季武子寝疾，蟜固不说齐衰而入见，曰：「斯道也，将亡矣；士唯公门说齐衰。」武子曰：「不亦善乎，君子表微。」及其丧也，曾点倚其门而歌。\n
        　　大夫吊，当事而至，则辞焉。吊于人，是日不乐。妇人不越疆而吊人。行吊之日不饮酒食肉焉。吊于葬者必执引，若从柩及圹，皆执绋。丧，公吊之，必有拜者，虽朋友州里舍人可也。吊曰：「寡君承事。」主人曰：「临。」君遇柩于路，必使人吊之。大夫之丧，庶子不受吊。妻之昆弟为父后者死，哭之适室，子为主，袒免哭踊，夫入门右，使人立于门外告来者，狎则入哭；父在，哭于妻之室；非为父后者。哭诸异室。有殡，闻远兄弟之丧，哭于侧室；无侧室，哭于门内之右；同国，则往哭之。\n
        　　子张死，曾子有母之丧；齐衰而往哭之。或曰：「齐衰不以吊。」曾子曰：「我吊也与哉？」有若之丧，悼公吊焉，子游摈，由左。齐谷王姬之丧，鲁庄公为之大功。或曰：「由鲁嫁，故为之服姊妹之服。」或曰：「外祖母也，故为之服。」\n
        　　晋献公之丧，秦穆公使人吊公子重耳，且曰：「寡人闻之：亡国恒于斯，得国恒于斯。虽吾子俨然在忧服之中，丧亦不可久也，时亦不可失也。孺子其图之。」以告舅犯，舅犯曰：「孺子其辞焉；丧人无宝，仁亲以为宝。父死之谓何？又因以为利，而天下其孰能说之？孺子其辞焉。」公子重耳对客曰：「君惠吊亡臣重耳，身丧父死，不得与于哭泣之哀，以为君忧。父死之谓何？或敢有他志，以辱君义。」稽颡而不拜，哭而起，起而不私。子显以致命于穆公。穆公曰：「仁夫公子重耳！夫稽颡而不拜，则未为后也，故不成拜；哭而起，则爱父也；起而不私，则远利也。」\n
        　　帷殡，非古也，自敬姜之哭穆伯始也。丧礼，哀戚之至也。节哀，顺变也；君子念始之者也。复，尽爱之道也，有祷祠之心焉；望反诸幽，求诸鬼神之道也；北面，求诸幽之义也。拜稽颡，哀戚之至隐也；稽颡，隐之甚也。饭用米贝，弗忍虚也；不以食道，用美焉尔。铭，明旌也，以死者为不可别已，故以其旗识之。爱之，斯录之矣；敬之，斯尽其道焉耳。重，主道也，殷主缀重焉；周主重彻焉。奠以素器，以生者有哀素之心也；唯祭祀之礼，主人自尽焉尔；岂知神之所飨，亦以主人有齐敬之心也。辟踊，哀之至也，有算，为之节文也。袒、括发，变也；愠，哀之变也。去饰，去美也；袒、括发，去饰之甚也。有所袒、有所袭，哀之节也。弁绖葛而葬，与神交之道也，有敬心焉。周人弁而葬，殷人冔而葬。歠主人、主妇室老，为其病也，君命食之也。反哭升堂，反诸其所作也；主妇入于室，反诸其所养也。反哭之吊也，哀之至也--反而亡焉，失之矣，于是为甚。殷既封而吊，周反哭而吊。\n
        　　孔子曰：「殷已悫，吾从周。」葬于北方北首，三代之达礼也，之幽之故也。既封，主人赠，而祝宿虞尸。既反哭，主人与有司视虞牲，有司以几筵舍奠于墓左，反，日中而虞。葬日虞，弗忍一日离也。是月也，以虞易奠。卒哭曰成事，是日也，以吉祭易丧祭，明日，祔于祖父。其变而之吉祭也，比至于祔，必于是日也接--不忍一日末有所归也。殷练而祔，周卒哭而祔。孔子善殷。君临臣丧，以巫祝桃茢执戈--恶之也；所以异于生也。丧有死之道焉。先王之所难言也。丧之朝也，顺死者之孝心也，其哀离其室也，故至于祖考之庙而后行。殷朝而殡于祖，周朝而遂葬。\n
        　　孔子谓：为明器者，知丧道矣，备物而不可用也。哀哉！死者而用生者之器也。不殆于用殉乎哉。其曰明器，神明之也。涂车刍灵，自古有之，明器之道也。孔子谓为刍灵者善，谓为俑者不仁--殆于用人乎哉！\n
        　　穆公问于子思曰：「为旧君反服，古与？」子思曰：「古之君子，进人以礼，退人以礼，故有旧君反服之礼也；今之君子，进人若将加诸膝，退人若将队诸渊，毋为戎首，不亦善乎！又何反服之礼之有？」\n
        　　悼公之丧，季昭子问于孟敬子曰：「为君何食？」敬子曰：「食粥，天下之达礼也。吾三臣者之不能居公室也，四方莫不闻矣，勉而为瘠则吾能，毋乃使人疑夫不以情居瘠者乎哉？我则食食。」\n
        　　卫司徒敬子死，子夏吊焉，主人未小敛，绖而往。子游吊焉，主人既小敛，子游出，绖反哭，子夏曰：「闻之也与？」曰：「闻诸夫子，主人未改服，则不绖。」\n
        　　曾子曰：「晏子可谓知礼也已，恭敬之有焉。」有若曰：「晏子一狐裘三十年，遣车一乘，及墓而反；国君七个，遣车七乘；大夫五个，遣车五乘，晏子焉知礼？」曾子曰：「国无道，君子耻盈礼焉。国奢，则示之以俭；国俭，则示之以礼。」\n
        　　国昭子之母死，问于子张曰：「葬及墓，男子、妇人安位？」子张曰：「司徒敬子之丧，夫子相，男子西乡，妇人东乡。」曰：「噫！毋。」曰：「我丧也斯沾。尔专之，宾为宾焉，主为主焉--妇人从男子皆西乡。」\n
        　　穆伯之丧，敬姜昼哭；文伯之丧，昼夜哭。孔子曰：「知礼矣。」\n
        　　文伯之丧，敬姜据其床而不哭，曰：「昔者吾有斯子也，吾以将为贤人也，吾未尝以就公室；今及其死也，朋友诸臣未有出涕者，而内人皆行哭失声。斯子也，必多旷于礼矣夫！」季康子之母死，陈亵衣。敬姜曰：「妇人不饰，不敢见舅姑，将有四方之宾来，亵衣何为陈于斯？」命彻之。\n
        　　有子与子游立，见孺子慕者，有子谓子游曰：「予壹不知夫丧之踊也，予欲去之久矣。情在于斯，其是也夫？」子游曰：「礼：有微情者，有以故兴物者；有直情而径行者，戎狄之道也。礼道则不然，人喜则斯陶，陶斯咏，咏斯犹，犹斯舞，舞斯愠，愠斯戚，戚斯叹，叹斯辟，辟斯踊矣。品节斯，斯之谓礼。人死，斯恶之矣，无能也，斯倍之矣。是故制绞衾、设蒌翣，为使人勿恶也。始死，脯醢之奠；将行，遣而行之；既葬而食之，未有见其飨之者也。自上世以来，未之有舍也，为使人勿倍也。故子之所刺于礼者，亦非礼之訾也。」\n
        　　吴侵陈，斩祀杀厉，师还出竟，陈大宰嚭使于师。夫差谓行人仪曰：「是夫也多言，盍尝问焉；师必有名，人之称斯师也者，则谓之何？」大宰嚭曰：「古之侵伐者，不斩祀、不杀厉、不获二毛；今斯师也，杀厉与？其不谓之杀厉之师与？」曰：「反尔地，归尔子，则谓之何？」曰：「君王讨敝邑之罪，又矜而赦之，师与，有无名乎？」\n
        　　颜丁善居丧：始死，皇皇焉如有求而弗得；及殡，望望焉如有从而弗及；既葬，慨焉如不及其反而息。\n
        　　子张问曰：「《书》云：『高宗三年不言，言乃欢。』有诸？」仲尼曰：「胡为其不然也？古者天子崩，王世子听于冢宰三年。」\n
        　　知悼子卒，未葬；平公饮酒，师旷、李调侍，鼓钟。杜蒉自外来，闻钟声，曰：「安在？」曰：「在寝。」杜蒉入寝，历阶而升，酌，曰：「旷饮斯。」又酌，曰：「调饮斯。」又酌，堂上北面坐饮之。降，趋而出。平公呼而进之曰：「蒉，曩者尔心或开予，是以不与尔言；尔饮旷何也？」曰：「子卯不乐；知悼子在堂，斯其为子卯也大矣。旷也大师也，不以诏，是以饮之也。」「尔饮调何也？」曰：「调也君之亵臣也，为一饮一食，忘君之疾，是以饮之也。」「尔饮何也？」曰：「蒉也宰夫也，非刀匕是共，又敢与知防，是以饮之也。」平公曰：「寡人亦有过焉，酌而饮寡人。」杜蒉洗而扬觯。公谓侍者曰：「如我死，则必无废斯爵也。」至于今，既毕献，斯扬觯，谓之杜举。\n
        　　公叔文子卒，其子戍请谥于君曰：「日月有时，将葬矣。请所以易其名者。」君曰：「昔者卫国凶饥，夫子为粥与国之饿者，是不亦惠乎？昔者卫国有难，夫子以其死卫寡人，不亦贞乎？夫子听卫国之政，修其班制，以与四邻交，卫国之社稷不辱，不亦文乎？故谓夫子『贞惠文子』。」\n
        　　石骀仲卒，无适子，有庶子六人，卜所以为后者。曰：「沐浴、佩玉则兆。」五人者皆沐浴、佩玉；石祁子曰：「孰有执亲之丧而沐浴、佩玉者乎？」不沐浴、佩玉。石祁子兆。\n
        　　卫人以龟为有知也。陈子车死于卫，其妻与其家大夫谋以殉葬，定，而后陈子亢至，以告曰：「夫子疾，莫养于下，请以殉葬。」子亢曰：「以殉葬，非礼也；虽然，则彼疾当养者，孰若妻与宰？得已，则吾欲已；不得已，则吾欲以二子者之为之也。」于是弗果用。\n
        　　子路曰：「伤哉贫也！生无以为养，死无以为礼也。」孔子曰：「啜菽饮水尽其欢，斯之谓孝；敛首足形，还葬而无椁，称其财，斯之谓礼。」\n
        　　卫献公出奔，反于卫，及郊，将班邑于从者而后入。柳庄曰：「如皆守社稷，则孰执羁靮而从；如皆从，则孰守社稷？君反其国而有私也，毋乃不可乎？」弗果班。\n
        　　卫有大史曰柳庄，寝疾。公曰：「若疾革，虽当祭必告。」公再拜稽首，请于尸曰：「有臣柳庄也者，非寡人之臣，社稷之臣也，闻之死，请往。」不释服而往，遂以襚之。与之邑裘氏与县潘氏，书而纳诸棺，曰：「世世万子孙，无变也。」\n
        　　陈干昔寝疾，属其兄弟，而命其子尊已曰：「如我死，则必大为我棺，使吾二婢子夹我。」陈干昔死，其子曰：「以殉葬，非礼也，况又同棺乎？」弗果杀。\n
        　　仲遂卒于垂；壬午犹绎，万入去龠。仲尼曰：「非礼也，卿卒不绎。」季康子之母死，公输若方小，敛，般请以机封，将从之，公肩假曰：「不可！夫鲁有初，公室视丰碑，三家视桓楹。般，尔以人之母尝巧，则岂不得以？其母以尝巧者乎？则病者乎？噫！」弗果从。\n
        　　战于郎，公叔禺人遇负杖入保者息，曰：「使之虽病也，任之虽重也，君子不能为谋也，士弗能死也。不可！我则既言矣。」与其邻童汪踦往，皆死焉。鲁人欲勿殇童汪踦，问于仲尼。仲尼曰：「能执干戈以卫社稷，虽欲勿殇也，不亦可乎！」\n
        　　子路去鲁，谓颜渊曰：「何以赠我？」曰：「吾闻之也：去国，则哭于墓而后行；反其国，不哭，展墓而入。」谓子路曰：「何以处我？」子路曰：「吾闻之也：过墓则式，过祀则下。」\n
        　　工尹商阳与陈弃疾追吴师，及之。陈弃疾谓工尹商阳曰：「王事也，子手弓而可。」手弓。「子射诸。」射之，毙一人，韔弓。又及，谓之，又毙二人。每毙一人，掩其目。止其御曰：「朝不坐，燕不与，杀三人，亦足以反命矣。」孔子曰：「杀人之中，又有礼焉。」\n
        　　诸侯伐秦，曹桓公卒于会。诸侯请含，使之袭。襄公朝于荆，康王卒。荆人曰：「必请袭。」鲁人曰：「非礼也。」荆人强之。巫先拂柩。荆人悔之。滕成公之丧，使子叔、敬叔吊，进书，子服惠伯为介。及郊，为懿伯之忌，不入。惠伯曰：「政也，不可以叔父之私，不将公事。」遂入。哀公使人吊蒉尚，遇诸道。辟于路，画宫而受吊焉。曾子曰：「蒉尚不如杞梁之妻之知礼也。齐庄公袭莒于夺，杞梁死焉，其妻迎其柩于路而哭之哀，庄公使人吊之，对曰：『君之臣不免于罪，则将肆诸市朝，而妻妾执；君之臣免于罪，则有先人之敝庐在。君无所辱命。』」\n
        　　孺子穔之丧，哀公欲设拨，问于有若，有若曰：「其可也，君之三臣犹设之。」颜柳曰：「天子龙輴而椁帱，诸侯輴而设帱--为榆沈故设拨；三臣者废輴而设拨，窃礼之不中者也，而君何学焉！」\n
        　　悼公之母死，哀公为之齐衰。有若曰：「为妾齐衰，礼与？」公曰：「吾得已乎哉？鲁人以妻我。」季子皋葬其妻，犯人之禾，申祥以告曰：「请庚之。」子皋曰：「孟氏不以是罪予，朋友不以是弃予，以吾为邑长于斯也。买道而葬，后难继也。」仕而未有禄者：君有馈焉曰献，使焉曰寡君；违而君薨，弗为服也。虞而立尸，有几筵。卒哭而讳，生事毕而鬼事始已。既卒哭，宰夫执木铎以命于宫曰：「舍故而讳新。」自寝门至于库门。二名不偏讳，夫子之母名征在；言在不称征，言征不称在。军有忧，则素服哭于库门之外，赴车不载橐韔。有焚其先人之室，则三日哭。\n
        　　故曰：「新宫火，亦三日哭。」\n
        　　孔子过泰山侧，有妇人哭于墓者而哀，夫子式而听之。使子贡问之曰：「子之哭也，壹似重有忧者。」而曰：「然，昔者吾舅死于虎，吾夫又死焉，今吾子又死焉。」夫子曰：「何为不去也？」曰：「无苛政。」夫子曰：「小子识之，苛政猛于虎也。」\n
        　　鲁人有周丰也者，哀公执挚请见之，而曰不可。公曰：「我其已夫！」使人问焉，曰：「有虞氏未施信于民而民信之，夏后氏未施敬于民而民敬之，何施而得斯于民也？」对曰：「墟墓之间，未施哀于民而民哀；社稷宗庙之中，未施敬于民而民敬。殷人作誓而民始畔，周人作会而民始疑。茍无礼义忠信诚悫之心以莅之，虽固结之，民其不解乎？」\n
        　　丧不虑居，毁不危身。丧不虑居，为无庙也；毁不危身，为无后也。\n
        　　延陵季子适齐，于其反也，其长子死，葬于嬴博之间。孔子曰：「延陵季子，吴之习于礼者也。」往而观其葬焉。其坎深不至于泉，其敛以时服。既葬而封，广轮掩坎，其高可隐也。既封，左袒，右还其封且号者三，曰：「骨肉归复于土，命也。若魂气则无不之也，无不之也。」而遂行。孔子曰：「延陵季子之于礼也，其合矣乎！」\n
        　　邾娄考公之丧，徐君使容居来吊含，曰：「寡君使容居坐含进侯玉，其使容居以含。」有司曰：「诸侯之来辱敝邑者，易则易，于则于，易于杂者未之有也。」容居对曰：「容居闻之：事君不敢忘其君，亦不敢遗其祖。昔我先君驹王西讨济于河，无所不用斯言也。容居，鲁人也，不敢忘其祖。」\n
        　　子思之母死于卫，赴于子思，子思哭于庙。门人至曰：「庶氏之母死，何为哭于孔氏之庙乎？」子思曰：「吾过矣，吾过矣。」遂哭于他室。\n
        　　天子崩，三日祝先服，五日官长服，七日国中男女服，三月天下服。虞人致百祀之木，可以为棺椁者斩之；不至者，废其祀，刎其人。\n
        　　齐大饥，黔敖为食于路，以待饿者而食之。有饿者蒙袂辑屦，贸贸然来。黔敖左奉食，右执饮，曰：「嗟！来食。」扬其目而视之，曰：「予唯不食嗟来之食，以至于斯也。」从而谢焉；终不食而死。曾子闻之曰：「微与？其嗟也可去，其谢也可食。」\n
        　　邾娄定公之时，有弒其父者。有司以告，公瞿然失席曰：「是寡人之罪也。」曰：「寡人尝学断斯狱矣：臣弒君，凡在官者杀无赦；子弒父，凡在宫者杀无赦。杀其人，坏其室，洿其宫而猪焉。盖君逾月而后举爵。」\n
        　　晋献文子成室，晋大夫发焉。张老曰：「美哉轮焉！美哉奂焉！歌于斯，哭于斯，聚国族于斯。」文子曰：「武也得歌于斯，哭于斯，聚国族于斯，是全要领以从先大夫于九京也。」北面再拜稽首。君子谓之善颂善祷。\n
        　　仲尼之畜狗死，使子贡埋之，曰：「吾闻之也：敝帷不弃，为埋马也；敝盖不弃，为埋狗也。丘也贫，无盖；于其封也，亦予之席，毋使其首陷焉。」\n
        　　路马死，埋之以帷。\n
        　　季孙之母死，哀公吊焉，曾子与子贡吊焉，阍人为君在，弗内也。曾子与子贡入于其厩而修容焉。子贡先入，阍人曰：「乡者已告矣。」曾子后入，阍人辟之。涉内溜，卿大夫皆辟位，公降一等而揖之。君子言之曰：「尽饰之道，斯其行者远矣。」阳门之介夫死，司城子罕入而哭之哀。晋人之觇宋者，反报于晋侯曰：「阳门之介夫死，而子罕哭之哀，而民说，殆不可伐也。」孔子闻之曰：「善哉觇国乎！《诗》云：『凡民有丧，扶服救之。』虽微晋而已，天下其孰能当之。」\n
        　　鲁庄公之丧，既葬，而绖不入库门。士、大夫既卒哭，麻不入。\n
        　　孔子之故人曰原壤，其母死，夫子助之沐椁。原壤登木曰：「久矣予之不托于音也。」歌曰：「狸首之斑然，执女手之卷然。」夫子为弗闻也者而过之，从者曰：「子未可以已乎？」夫子曰：「丘闻之：亲者毋失其为亲也，故者毋失其为故也。」\n
        　　赵文子与叔誉观乎九原。文子曰：「死者如可作也，吾谁与归？」叔誉曰：「其阳处父乎？」文子曰：「行并植于晋国，不没其身，其知不足称也。」「其舅犯乎？」文子曰：「见利不顾其君，其仁不足称也。我则随武子乎，利其君不忘其身，谋其身不遗其友。」\n
        　　晋人谓文子知人。文子其中退然如不胜衣，其言吶吶然如不出诸其口；所举于晋国管库之士七十有余家，生不交利，死不属其子焉。叔仲皮学子柳。叔仲皮死，其妻鲁人也，衣衰而缪绖。叔仲衍以告，请繐衰而环绖，曰：「昔者吾丧姑姊妹亦如斯，末吾禁也。」退，使其妻繐衰而环绖。\n
        　　成人有其兄死而不为衰者，闻子皋将为成宰，遂为衰。成人曰：「蚕则绩而蟹有匡，范则冠而蝉有緌，兄则死而子皋为之衰。」\n
        　　乐正子春之母死，五日而不食。曰：「吾悔之，自吾母而不得吾情，吾恶乎用吾情！」\n
        　　岁旱，穆公召县子而问然，曰：「天久不雨，吾欲暴尫而奚若？」曰：「天久不雨，而暴人之疾子，虐，毋乃不可与！」「然则吾欲暴巫而奚若？」曰：「天则不雨，而望之愚妇人，于以求之，毋乃已疏乎！」「徙市则奚若？」曰：「天子崩，巷市七日；诸侯薨，巷市三日。为之徙市，不亦可乎！」孔子曰：「卫人之祔也，离之；鲁人之祔也，合之，善夫！」\n
        第五章　王制\n
        　　王者之制禄爵，公侯伯子男，凡五等。诸侯之上大夫卿，下大夫，上士中士下士，凡五等。\n
        　　天子之田方千里，公侯田方百里，伯七十里，子男五十里。不能五十里者，不合于天子，附于诸侯曰附庸。天子之三公之田视公侯，天子之卿视伯，天子之大夫视子男，天子之元士视附庸。\n
        　　制：农田百亩。百亩之分：上农夫食九人，其次食八人，其次食七人，其次食六人；下农夫食五人。庶人在官者，其禄以是为差也。\n
        　　诸侯之下士视上农夫，禄足以代其耕也。中上倍下士，上士倍中士，下大夫倍上士；卿，四大夫禄；君，十卿禄。次国之卿，三大夫禄；君，十卿禄。小国之卿，倍大夫禄，君十卿禄。\n
        　　次国之上卿，位当大国之中，中当其下，下当其上大夫。小国之上卿，位当大国之下卿，中当其上大夫，下当其下大夫，其有中士、下士者，数各居其上之三分。凡四海之内九州岛，州方千里。州，建百里之国三十，七十里之国六十，五十里之国百有二十，凡二百一十国；名山大泽不以封，其余以为附庸间田。八州，州二百一十国。天子之县内，方百里之国九，七十里之国二十有一，五十里之国六十有三，凡九十三国；名山大泽不以晳，其余以禄士，以为间田。凡九州岛，千七百七十三国。天子之元士、诸侯之附庸不与。天子百里之内以共官，千里之内以为御。千里之外，设方伯。五国以为属，属有长。十国以为连，连有帅。三十国以为卒，卒有正。二百一十国以为州，州有伯。八州八伯，五十六正，百六十八帅，三百三十六长。八伯各以其属，属于天子之老二人，分天下以为左右，曰二伯。千里之内曰甸，千里之外，曰采、曰流。天子：三公，九卿，二十七大夫，八十一元士。大国：三卿；皆命于天子；下大夫五人，上士二十七人。次国：三卿；二卿命于天子，一卿命于其君；下大夫五人，上士二十七人。小国：二卿；皆命于其君；下大夫五人，上士二十七人。天子使其大夫为三监，监于方伯之国，国三人。天子之县内诸侯，禄也；外诸侯，嗣也。制：三公，一命卷；若有加，则赐也。不过九命。次国之君，不过七命；小国之君，不过五命。大国之卿，不过三命；下卿再命，小国之卿与下大夫一命。凡官民材，必先论之。论辨然后使之，任事然后爵之，位定然后禄之。爵人于朝，与士共之。刑人于市，与众弃之。是故公家不畜刑人，大夫弗养，士遇之涂弗与言也；屏之四方，唯其所之，不及以政，亦弗故生也。诸侯之于天子也，比年一小聘，三年一大聘，五年一朝。\n
        　　天子五年一巡守：岁二月，东巡守至于岱宗，柴而望祀山川；觐诸侯；问百年者就见之。命大师陈诗以观民风，命市纳贾以观民之所好恶，志淫好辟。命典礼考时月，定日，同律，礼乐制度衣服正之。山川神只，有不举者，为不敬；不敬者，君削以地。宗庙，有不顺者为不孝；不孝者，君绌以爵。变礼易乐者，为不从；不从者，君流。革制度衣服者，为畔；畔者，君讨。有功德于民者，加地进律。五月，南巡守至于南岳，如东巡守之礼。八月，西巡守至于西岳，如南巡守之礼。十有一月，北巡守至于北岳，如西巡守之礼。归，假于祖祢，用特。\n
        　　天子将出，类乎上帝，宜乎社，造乎祢。诸侯将出，宜乎社，造乎祢。天子无事与诸侯相见曰朝，考礼正刑一德，以尊于天子。天子赐诸侯乐，则以柷将之，赐伯、子、男乐，则以鼗将之。诸侯，赐弓矢然后征，赐鈇钺然后杀，赐圭瓒然后为鬯。未赐圭瓒，则资鬯于天子。\n
        　　天子命之教然后为学。小学在公宫南之左，大学在郊。天子曰辟痈，诸侯曰頖宫。\n
        　　天子将出征，类乎上帝，宜乎社，造乎祢，祃于所征之地。受命于祖，受成于学。出征，执有罪；反，释奠于学，以讯馘告。\n
        　　天子、诸侯无事则岁三田：一为干豆，二为宾客，三为充君之庖。无事而不田，曰不敬；田不以礼，曰暴天物。天子不合围，诸侯不掩群。天子杀则下大绥，诸侯杀则下小绥，大夫杀则止佐车。佐车止，则百姓田猎。獭祭鱼，然后虞人入泽梁。豺祭兽，然后田猎。鸠化为鹰，然后设罻罗。草木零落，然后入山林。昆虫未蛰，不以火田，不麑，不卵，不杀胎，不殀夭，不覆巢。\n
        　　冢宰制国用，必于岁之杪，五谷皆入然后制国用。用地小大，视年之丰耗。以三十年之通制国用，量入以为出，祭用数之仂。丧，三年不祭，唯祭天地社稷为越绋而行事。丧用三年之仂。丧祭，用不足曰暴，有余曰浩。祭，丰年不奢，凶年不俭。国无九年之蓄曰不足，无六年之蓄曰急，无三年之蓄曰国非其国也。三年耕，必有一年之食；九年耕，必有三年之食。以三十年之通，虽有凶旱水溢，民无菜色，然后天子食，日举以乐。\n
        　　天子七日而殡，七月而葬。诸侯五日而殡，五月而葬。大夫、士、庶人，三日而殡，三月而葬。三年之丧，自天子达，庶人县封，葬不为雨止，不封不树，丧不贰事，自天子达于庶人。丧从死者，祭从生者。支子不祭。天子七庙，三昭三穆，与太祖之庙而七。诸侯五庙，二昭二穆，与太祖之庙而五。大夫三庙，一昭一穆，与太祖之庙而三。士一庙。庶人祭于寝。\n
        　　天子、诸侯宗庙之祭：春曰礿，夏曰禘，秋曰尝，冬曰烝。天子祭天地，诸侯祭社稷，大夫祭五祀。天子祭天下名山大川：五岳视三公，四渎视诸侯。诸侯祭名山大川之在其地者。天子诸侯祭因国之在其地而无主后者。天子犆礿，祫禘，祫尝，祫烝。诸侯礿则不禘，禘则不尝，尝则不烝，烝则不礿。诸侯礿，犆；禘，一犆一祫；尝，祫；烝，祫。\n
        　　天子社稷皆大牢，诸侯社稷皆少牢。大夫、士宗庙之祭，有田则祭，无田则荐。庶人春荐韭，夏荐麦，秋荐黍，冬荐稻。韭以卵，麦以鱼，黍以豚，稻以雁。祭天地之牛，角茧栗；宗庙之牛，角握；宾客之牛，角尺。诸侯无故不杀牛，大夫无故不杀羊，士无故不杀犬豕，庶人无故不食珍。庶羞不逾牲，燕衣不逾祭服，寝不逾庙。\n
        　　古者：公田，藉而不税。市，廛而不税。关，讥而不征。林麓川泽，以时入而不禁。夫圭田无征。用民之力，岁不过三日。田里不粥，墓地不请。司空执度度地，居民山川沮泽，时四时。量地远近，兴事任力。凡使民：任老者之事，食壮者之食。凡居民材，必因天地寒暖燥湿，广谷大川异制。民生其间者异俗：刚柔轻重迟速异齐，五味异和，器械异制，衣服异宜。修其教，不易其俗；齐其政，不易其宜。中国戎夷，五方之民，皆有其性也，不可推移。东方曰夷，被髪文身，有不火食者矣。南方曰蛮，雕题交趾，有不火食者矣。西方曰戎，被髪衣皮，有不粒食者矣。北方曰狄，衣羽毛穴居，有不粒食者矣。中国、夷、蛮、戎、狄，皆有安居、和味、宜服、利用、备器，五方之民，言语不通，嗜欲不同。达其志，通其欲：东方曰寄，南方曰象，西方曰狄鞮，北方曰译。\n
        　　凡居民，量地以制邑，度地以居民。地、邑、民、居，必参相得也。无旷土，无游民，食节事时，民咸安其居，乐事劝功，尊君亲上，然后兴学。\n
        　　司徒修六礼以节民性，明七教以兴民德，齐八政以防淫，一道德以同俗，养耆老以致孝，恤孤独以逮不足，上贤以崇德，简不肖以绌恶。命乡，简不帅教者以告。耆老皆朝于庠，元日，习射上功，习乡上齿，大司徒帅国之俊士与执事焉。不变，命国之右乡，简不帅教者移之左；命国之左乡，简不帅教者移之右，如初礼。不变，移之郊，如初礼。不变，移之遂，如初礼。不变，屏之远方，终身不齿。命乡，论秀士，升之司徒，曰选士。司徒论选士之秀者而升之学，曰俊士。升于司徒者，不征于乡；升于学者，不征于司徒，曰造士。乐正崇四术，立四教，顺先王诗书礼乐以造士。春、秋教以礼乐，冬、夏教以诗书。王大子、王子、群后之大子、卿大夫元士之适子、国之俊选，皆造焉。凡入学以齿。将出学，小胥、大胥、小乐正简不帅教者以告于大乐正。大乐正以告于王。王命三公、九卿、大夫、元士皆入学。不变，王亲视学。不变，王三日不举，屏之远方。西方曰棘，东方曰寄，终身不齿。\n
        　　大乐正论造士之秀者以告于王，而升诸司马，曰进士。司马辨论官材，论进士之贤者以告于王，而定其论。论定然后官之，任官然后爵之，位定然后禄之。大夫废其事，终身不仕，死以士礼葬之。有发，则命大司徒教士以车甲。凡执技论力，适四方，裸股肱，决射御。凡执技以事上者：祝史、射御、医卜及百工。凡执技以事上者：不贰事，不移官，出乡不与士齿。仕于家者，出乡不与士齿。司寇正刑明辟以听狱讼。必三刺。有旨无简不听。附从轻，赦从重。凡制五刑，必即天论。邮罚丽于事。\n
        　　凡听五刑之讼，必原父子之亲、立君臣之义以权之。意论轻重之序、慎测浅深之量以别之。悉其聪明、致其忠爱以尽之。疑狱，泛与众共之；众疑，赦之。必察小大之比以成之。成狱辞，史以狱成告于正，正听之。正以狱成告于大司寇，大司寇听之棘木之下。大司寇以狱之成告于王，王命三公参听之。三公以狱之成告于王，王三又，然后制刑。凡作刑罚，轻无赦。刑者侀也，侀者成也，一成而不可变，故君子尽心焉。析言破律，乱名改作，执左道以乱政，杀。作淫声、异服、奇技、奇器以疑众，杀。行伪而坚，言伪而辩，学非而博，顺非而泽，以疑众，杀。假于鬼神、时日、卜筮以疑众，杀。此四诛者，不以听。凡执禁以齐众，不赦过。有圭璧金璋，不粥于市；命服命车，不粥于市；宗庙之器，不粥于市；牺牲不粥于市；戎器不粥于市。用器不中度，不粥于市。兵车不中度，不粥于市。布帛精粗不中数、幅广狭不中量，不粥于市。奸色乱正色，不粥于市。锦文珠玉成器，不粥于市。衣服饮食，不粥于市。五谷不时，果实未熟，不粥于市。木不中伐，不粥于市。禽兽鱼鳖不中杀，不粥于市。关执禁以讥，禁异服，识异言。\n
        　　大史典礼，执简记，奉讳恶。天子齐戒受谏。司会以岁之成，质于天子，冢宰齐戒受质。大乐正、大司寇、市，三官以其成，从质于天子。大司徒、大司马、大司空齐戒受质；百官各以其成，质于三官。大司徒、大司马、大司空以百官之成，质于天子。百官齐戒受质。然后，休老劳农，成岁事，制国用。\n
        　　凡养老：有虞氏以燕礼，夏后氏以飨礼，殷人以食礼，周人修而兼用之。五十养于乡，六十养于国，七十养于学，达于诸侯。八十拜君命，一坐再至，瞽亦如之。九十使人受。五十异粻，六十宿肉，七十贰膳，八十常珍；九十，饮食不离寝、膳饮从于游可也。六十岁制，七十时制，八十月制；九十日修，唯绞、衾、冒，死而后制。五十始衰，六十非肉不饱，七十非帛不暖，八十非人不暖；九十，虽得人不暖矣。五十杖于家，六十杖于乡，七十杖于国，八十杖于朝；九十者，天子欲有问焉，则就其室，以珍从。七十不俟朝，八十月告存，九十日有秩五十不从力政，六十不与服戎，七十不与宾客之事，八十齐丧之事弗及也。五十而爵，六十不亲学，七十致政。唯衰麻为丧。\n
        　　有虞氏养国老于上庠，养庶老于下庠。夏后氏养国老于东序，养庶老于西序。殷人养国老于右学，养庶老于左学。周人养国老于东胶，养庶老于虞庠：虞庠在国之西郊。有虞氏皇而祭，深衣而养老。夏后氏收而祭，燕衣而养老。殷人冔而祭，缟衣而养老。周人冕而祭，玄衣而养老。凡三王养老皆引年。八十者一子不从政，九十者其家不从政，废疾非人不养者一人不从政。父母之丧，三年不从政。齐衰、大功之丧，三月不从政。将徙于诸侯，三月不从政。自诸侯来徙家，期不从政。\n
        　　少而无父者谓之孤，老而无子者谓之独，老而无妻者谓之矜，老而无夫者谓之寡。此四者，天民之穷而无告者也，皆有常饩。瘖、聋、跛、躃、断者、侏儒、百工，各以其器食之。\n
        　　道路：男子由右，妇人由左，车从中央。父之齿随行，兄之齿雁行，朋友不相逾。轻任并，重任分，斑白者不提挈。君子耆老不徒行，庶人耆老不徒食。\n
        　　大夫祭器不假。祭器未成，不造燕器。\n
        　　方一里者为田九百亩。方十里者，为方一里者百，为田九万亩。方百里者，为方十里者百，为田九十亿亩。方千里者，为方百里者百，为田九万亿亩。\n
        　　自恒山至于南河，千里而近；自南河至于江，千里而近。自江至于衡山，千里而遥；自东河至于东海，千里而遥。自东河至于西河，千里而近；自西河至于流沙，千里而遥。西不尽流沙，南不尽衡山，东不近东海，北不尽恒山，凡四海之内，断长补短，方三千里，为田八十万亿一万亿亩。方百里者为田九十亿亩：山陵、林麓、川泽、沟渎、城郭、宫室、涂巷，三分去一，其余六十亿亩。\n
        　　古者以周尺八尺为步，今以周尺六尺四寸为步。古者百亩，当今东田百四十六亩三十步。古者百里，当今百二十一里六十步四尺二寸二分。\n
        　　方千里者，为方百里者百。封方百里者三十国，其余，方百里者七十。又封方七十里者六十--为方百里者二十九，方十里者四十。其余，方百里者四十，方十里者六十；又封方五十里者二十--为方百里者三十；其余，方百里者十，方十里者六十。名山大泽不以封，其余以为附庸间田。诸侯之有功者，取于间田以禄之；其有削地者，归之间田。\n
        　　天子之县内：方千里者为方百里者百。封方百里者九，其余方百里者九十一。又封方七十里者二十一--为方百里者十，方十里者二十九；其余，方百里者八十，方十里者七十一。又封方五十里者六十三--为方百里者十五，方十里者七十五；其余方百里者六十四，方十里者九十六。诸侯之下士禄食九人，中士食十八人，上士食三十六人。下大夫食七十二人，卿食二百八十八人。君食二千八百八十人。次国之卿食二百一十六人，君食二千一百六十人。小国之卿食百四十四人，君食千四百四十人。次国之卿，命于其君者，如小国之卿。天子之大夫为三监，监于诸侯之国者，其禄视诸侯之卿，其爵视次国之君，其禄取之于方伯之地。方伯为朝天子，皆有汤沐之邑于天子之县内，视元士。诸侯世子世国，大夫不世爵。使以德，爵以功，未赐爵，视天子之元士，以君其国。诸侯之大夫，不世爵禄。\n
        　　六礼：冠、昏、丧、祭、乡、相见。七教：父子、兄弟、夫妇、君臣、长幼、朋友、宾客。八政：饮食、衣服、事为、异别、度、量、数、制。\n
        第六章　月令\n
        　　孟春之月，日在营室，昏参中，旦尾中。其日甲乙。其帝大皞，其神句芒。其虫鳞。其音角，律中大蔟。其数八。其味酸，其臭膻。其祀户，祭先脾。\n
        　　东风解冻，蛰虫始振，鱼上冰，獭祭鱼，鸿雁来。天子居青阳左个。乘鸾路，驾仓龙，载青旗，衣青衣，服仓玉，食麦与羊，其器疏以达。\n
        　　是月也，以立春。先立春三日，大史谒之天子曰：某日立春，盛德在木。天子乃齐。立春之日，天子亲帅三公、九卿、诸侯、大夫以迎春于东郊。还反，赏公卿、诸侯、大夫于朝。命相布德和令，行庆施惠，下及兆民。庆赐遂行，毋有不当。乃命大史守典奉法，司天日月星辰之行，宿离不贷，毋失经纪，以初为常。\n
        　　是月也，天子乃以元日祈谷于上帝。乃择元辰，天子亲载耒耜，措之参保介之御间，帅三公、九卿、诸侯、大夫，躬耕帝藉。天子三推，三公五推，卿诸侯九推。反，执爵于大寝，三公、九卿、诸侯、大夫皆御，命曰：劳酒。\n
        　　是月也，天气下降，地气上腾，天地和同，草木萌动。王命布农事，命田舍东郊，皆修封疆，审端经术。善相丘陵阪险原隰土地所宜，五谷所殖，以教道民，必躬亲之。田事既饬，先定准直，农乃不惑。\n
        　　是月也，命乐正入学习舞。乃修祭典。命祀山林川泽，牺牲毋用牝。禁止伐木。毋覆巢，毋杀孩虫、胎、夭、飞鸟。毋麑，毋卵。毋聚大众，毋置城郭。掩骼埋胔。\n
        　　是月也，不可以称兵，称兵必天殃。兵戎不起，不可从我始。毋变天之道，毋绝地之理，毋乱人之纪。\n
        　　孟春行夏令，则雨水不时，草木蚤落，国时有恐。行秋令则其民大疫，猋风暴雨总至，藜莠蓬蒿并兴。行冬令则水潦为败，雪霜大挚，首种不入。\n
        　　仲春之月，日在奎，昏弧中，旦建星中。其日甲乙，其帝大皞，其神句芒。其虫鳞。其音角，律中夹钟。其数八。其味酸，其臭膻，其祀户，祭先脾。始雨水，桃始华，仓庚鸣，鹰化为鸠。天子居青阳大庙，乘鸾路，驾仓龙，载青旗，衣青衣，服仓玉，食麦与羊，其器疏以达。\n
        　　是月也，安萌芽，养幼少，存诸孤。择元日，命民社。命有司省囹圄，去桎梏，毋肆掠，止狱讼。是月也，玄鸟至。至之日，以大牢祠于高禖。天子亲往，后妃帅九嫔御。乃礼天子所御，带以弓韣，授以弓矢，于高禖之前。\n
        　　是月也，日夜分。雷乃发声，始电，蛰虫咸动，启户始出。先雷三日，奋木铎以令兆民曰：雷将发声，有不戒其容止者，生子不备，必有凶灾。日夜分，则同度量，钧衡石，角斗甬，正权概。是月也，耕者少舍。乃修阖扇，寝庙毕备。毋作大事，以妨农之事。\n
        　　是月也，毋竭川泽，毋漉陂池，毋焚山林。天子乃鲜羔开冰，先荐寝庙。上丁，命乐正习舞，释菜。天子乃帅三公、九卿、诸侯、大夫亲往视之。仲丁，又命乐正入学习舞。是月也，祀不用牺牲，用圭璧，更皮币。\n
        　　仲春行秋令，则其国大水，寒气总至，寇戎来征。行冬令，则阳气不胜，麦乃不熟，民多相掠。行夏令，则国乃大旱，暖气早来，虫螟为害。\n
        　　季春之月，日在胃，昏七星中，旦牵牛中。其日甲乙。其帝大皞，其神句芒。其虫鳞。其音角，律中姑洗。其数八。其味酸，其臭膻。其祀户，祭先脾。桐始华，田鼠化为鴽，虹始见，萍始生。天子居青阳右个，乘鸾路，驾仓龙，载青旗，衣青衣，服仓玉。食麦与羊，其器疏以达。\n
        　　是月也，天子乃荐鞠衣于先帝。命舟牧覆舟，五覆五反。乃告舟备具于天子焉，天子始乘舟。荐鲔于寝庙，乃为麦祈实。\n
        　　是月也，生气方盛，阳气发泄，句者毕出，萌者尽达。不可以内。天子布德行惠，命有司发仓廪，赐贫穷，振乏绝，开府库，出币帛，周天下。勉诸侯，聘名士，礼贤者。\n
        　　是月也，命司空曰：时雨将降，下水上腾，循行国邑，周视原野，修利堤防，道达沟渎，开通道路，毋有障塞。田猎罝罘、罗网、毕翳、餧兽之药，毋出九门。\n
        　　是月也，命野虞毋伐桑柘。鸣鸠拂其羽，戴胜降于桑。具曲植籧筐。后妃齐戒，亲东乡躬桑。禁妇女毋观，省妇使以劝蚕事。蚕事既登，分茧称丝效功，以共郊庙之服，无有敢惰。\n
        　　是月也，命工师令百工审五库之量：金铁，皮革筋，角齿，羽箭干，脂胶丹漆，毋或不良。百工咸理，监工日号；毋悖于时，毋或作为淫巧以荡上心。\n
        　　是月之末，择吉日，大合乐，天子乃率三公、九卿、诸侯、大夫亲往视之。是月也，乃合累牛腾马，游牝于牧。牺牲驹犊，举，书其数。命国难，九门磔攘，以毕春气。\n
        　　季春行冬令，则寒气时发，草木皆肃，国有大恐。行夏令，则民多疾疫，时雨不降，山林不收。行秋令，则天多沉阴，淫雨蚤降，兵革并起。\n
        　　孟夏之月，日在毕，昏翼中，旦婺女中。其日丙丁。其帝炎帝，其神祝融。其虫羽。其音征，律中中吕。其数七。其味苦，其臭焦。其祀灶，祭先肺。蝼蝈鸣，蚯螾出，王瓜生，苦菜秀。天子居明堂左个，乘朱路，驾赤骝，载赤旗，衣朱衣，服赤玉。食菽与鸡，其器高以粗。\n
        　　是月也，以立夏。先立夏三日，大史谒之天子曰：某日立夏，盛德在火。天子乃齐。立夏之日，天子亲帅三公、九卿、大夫以迎夏于南郊。还反，行赏，封诸侯。庆赐遂行，无不欣说。乃命乐师，习合礼乐。命太尉，赞桀俊，遂贤良，举长大，行爵出禄，必当其位。\n
        　　是月也，继长增高，毋有坏堕，毋起土功，毋发大众，毋伐大树。是月也，天子始絺。命野虞出行田原，为天子劳农劝民，毋或失时。命司徒巡行县鄙，命农勉作，毋休于都。\n
        　　是月也，驱兽毋害五谷，毋大田猎。农乃登麦，天子乃以彘尝麦，先荐寝庙。是月也，聚畜百药。靡草死，麦秋至。断薄刑，决小罪，出轻系。蚕事毕，后妃献茧。乃收茧税，以桑为均，贵贱长幼如一，以给郊庙之服。是月也，天子饮酎，用礼乐。\n
        　　孟夏行秋令，则苦雨数来，五谷不滋，四鄙入保。行冬令，则草木蚤枯，后乃大水，败其城郭。行春令，则蝗虫为灾，暴风来格，秀草不实。\n
        　　仲夏之月，日在东井，昏亢中，旦危中。其日丙丁。其帝炎帝，其神祝融。其虫羽。其音征，律中蕤宾。其数七。其味苦，其臭焦。其祀灶，祭先肺。小暑至，螳蜋生。鵙始鸣，反舌无声。天子居明堂太庙，乘朱路，驾赤骝，载赤旗，衣朱衣，服赤玉，食菽与鸡，其器高以粗。养壮佼。\n
        　　是月也，命乐师修鼗鞞鼓，均琴瑟管箫，执干戚戈羽，调竽笙篪簧，饬钟磬柷敔。命有司为民祈祀山川百源，大雩帝，用盛乐。乃命百县，雩祀百辟卿士有益于民者，以祈谷实。农乃登黍。\n
        　　是月也，天子乃以雏尝黍，羞以含桃，先荐寝庙。令民毋艾蓝以染，毋烧灰，毋暴布。门闾毋闭，关市毋索。挺重囚，益其食。游牝别群，则絷腾驹，班马政。\n
        　　是月也，日长至，阴阳争，死生分。君子齐戒，处必掩身，毋躁。止声色，毋或进。薄滋味，毋致和。节嗜欲，定心气，百官静事毋刑，以定晏阴之所成。鹿角解，蝉始鸣。半夏生，木堇荣。是月也，毋用火南方。可以居高明，可以远眺望，可以升山陵，可以处台榭。\n
        　　仲夏行冬令，则雹冻伤谷，道路不通，暴兵来至。行春令，则五谷晚熟，百螣时起，其国乃饥。行秋令，则草木零落，果实早成，民殃于疫。\n
        　　季夏之月，日在柳，昏火中，旦奎中。其日丙丁。其帝炎帝，其神祝融。其虫羽。其音征，律中林钟。其数七。其味苦，其臭焦。其祀灶，祭先肺。温风始至，蟋蟀居壁，鹰乃学习，腐草为萤。天子居明堂右个，乘朱路，驾赤骝，载赤旗，衣朱衣，服赤玉。食菽与鸡，其器高以粗。命渔师伐蛟取鼍，登龟取鼋。命泽人纳材苇。\n
        　　是月也，命四监大合百县之秩刍，以养牺牲。令民无不咸出其力，以共皇天上帝名山大川四方之神，以祠宗庙社稷之灵，以为民祈福。是月也，命妇官染采，黼黻文章，必以法故，无或差贷。黑黄仓赤，莫不质良，毋敢诈伪，以给郊庙祭祀之服，以为旗章，以别贵贱等给之度。\n
        　　是月也，树木方盛，乃命虞人入山行木，毋有斩伐。不可以兴土功，不可以合诸侯，不可以起兵动众，毋举大事，以摇养气。毋发令而待，以妨神农之事也。水潦盛昌，神农将持功，举大事则有天殃。是月也，土润溽暑，大雨时行，烧薙行水，利以杀草，如以热汤。可以粪田畴，可以美土强。\n
        　　季夏行春令，则谷实鲜落，国多风咳，民乃迁徙。行秋令，则丘隰水潦，禾稼不熟，乃多女灾。行冬令，则风寒不时，鹰隼蚤鸷，四鄙入保。\n
        　　中央土。其日戊己。其帝黄帝，其神后土。其虫裸，其音宫，律中黄钟之宫。其数五。其味甘，其臭香。其祠中溜，祭先心。天子居大庙大室，乘大路，驾黄骝，载黄旗，衣黄衣，服黄玉，食稷与牛，其器圜以闳。\n
        　　孟秋之月，日在翼，昏建星中，旦毕中。其日庚辛。其帝少皞，其神蓐收。其虫毛。其音商，律中夷则。其数九。其味辛，其臭腥。其祀门，祭先肝。凉风至，白露降，寒蝉鸣。鹰乃祭鸟，用始行戮。天子居总章左个，乘戎路，驾白骆，载白旗，衣白衣，服白玉，食麻与犬，其器廉以深。\n
        　　是月也，以立秋。先立秋三日，大史谒之天子曰：某日立秋，盛德在金。天子乃齐。立秋之日，天子亲帅三公、九卿、诸侯、大夫，以迎秋于西郊。还反，赏军帅武人于朝。天子乃命将帅，选士厉兵，简练桀俊，专任有功，以征不义。诘诛暴慢，以明好恶，顺彼远方。\n
        　　是月也，命有司修法制，缮囹圄，具桎梏，禁止奸，慎罪邪，务搏执。命理瞻伤，察创，视折，审断。决狱讼，必端平。戮有罪，严断刑。天地始肃，不可以赢。\n
        　　是月也，农乃登谷。天子尝新，先荐寝庙。命百官，始收敛。完堤防，谨壅塞，以备水潦。修宫室，坏墙垣，补城郭。是月也，毋以封诸侯、立大官。毋以割地、行大使、出大币。孟秋行冬令，则阴气大胜，介虫败谷，戎兵乃来。行春令，则其国乃旱，阳气复还，五谷无实。行夏令，则国多火灾，寒热不节，民多疟疾。\n
        　　仲秋之月，日在角，昏牵牛中，旦觜觿中。其日庚辛，其帝少皞，其神蓐收。其虫毛。其音商，律中南吕。其数九。其味辛，其臭腥。其祀门，祭先肝。盲风至，鸿雁来，玄鸟归，群鸟养羞。天子居总章大庙，乘戎路，驾白骆，载白旗，衣白衣，服白玉，食麻与犬，其器廉以深。\n
        　　是月也，养衰老，授几杖，行糜粥饮食。乃命司服，具饬衣裳，文绣有恒，制有小大，度有长短。衣服有量，必循其故，冠带有常。乃命有司，申严百刑，斩杀必当，毋或枉桡。枉桡不当，反受其殃。\n
        　　是月也，乃命宰祝，循行牺牲，视全具，案刍豢，瞻肥瘠，察物色。必比类，量小大，视长短，皆中度。五者备当，上帝其飨。天子乃难，以达秋气。以犬尝麻，先荐寝庙。\n
        　　是月也，可以筑城郭，建都邑，穿窦窖，修囷仓。乃命有司，趣民收敛，务畜菜，多积聚。乃劝种麦，毋或失时。其有失时，行罪无疑。是月也，日夜分，雷始收声。蛰虫坏户，杀气浸盛，阳气日衰，水始涸。日夜分，则同度量，平权衡，正钧石，角斗甬。\n
        　　是月也，易关市，来商旅，纳货贿，以便民事。四方来集，远乡皆至，则财不匮，上无乏用，百事乃遂。凡举大事，毋逆大数，必顺其时，慎因其类。仲秋行春令，则秋雨不降，草木生荣，国乃有恐。行夏令，则其国乃旱，蛰虫不藏，五谷复生。行冬令，则风灾数起，收雷先行，草木蚤死。\n
        　　季秋之月，日在房，昏虚中，旦柳中。其日庚辛。其帝少皞，其神蓐收。其虫毛。其音商，律中无射。其数九。其味辛，其臭腥。其祀门，祭先肝。鸿雁来宾，爵入大水为蛤。鞠有黄华，豺乃祭兽戮禽。天子居总章右个，乘戎路，驾白骆，载白旗，衣白衣，服白玉。食麻与犬，其器廉以深。\n
        　　是月也，申严号令。命百官贵贱无不务内，以会天地之藏，无有宣出。乃命冢宰，农事备收，举五谷之要，藏帝藉之收于神仓，祗敬必饬。\n
        　　是月也，霜始降，则百工休。乃命有司曰：寒气总至，民力不堪，其皆入室。上丁，命乐正入学习吹。是月也，大飨帝、尝，牺牲告备于天子。合诸侯，制百县，为来岁受朔日，与诸侯所税于民轻重之法，贡职之数，以远近土地所宜为度，以给郊庙之事，无有所私。\n
        　　是月也，天子乃教于田猎，以习五戎，班马政。命仆及七驺咸驾，载旌旐，授车以级，整设于屏外。司徒搢扑，北面誓之。天子乃厉饰，执弓挟矢以猎，命主祠祭禽于四方。\n
        　　是月也，草木黄落，乃伐薪为炭。蛰虫咸俯在内，皆墐其户。乃趣狱刑，毋留有罪。收禄秩之不当、供养之不宜者。是月也，天子乃以犬尝稻，先荐寝庙。季秋行夏令，则其国大水，冬藏殃败，民多鼽嚏。行冬令，则国多盗贼，边境不宁，土地分裂。行春令，则暖风来至，民气解惰，师兴不居。\n
        　　孟冬之月，日在尾，昏危中，旦七星中。其日壬癸。其帝颛顼，其神玄冥。其虫介。其音羽，律中应钟。其数六。其味咸，其臭朽。其祀行，祭先肾。水始冰，地始冻。雉入大水为蜃。虹藏不见。天子居玄堂左个，乘玄路，驾铁骊，载玄旗，衣黑衣，服玄玉，食黍与彘，其器闳以奄。\n
        　　是月也，以立冬。先立冬三日，太史谒之天子曰：某日立冬，盛德在水。天子乃齐。立冬之日，天子亲帅三公、九卿、大夫以迎冬于北郊，还反，赏死事，恤孤寡。是月也，命大史衅龟策，占兆审卦吉凶，是察阿党，则罪无有掩蔽。\n
        　　是月也，天子始裘。命有司曰：天气上腾，地气下降，天地不通，闭塞而成冬。命百官谨盖藏。命司徒循行积聚，无有不敛。坏城郭，戒门闾，修键闭，慎管龠，固封疆，备边竟，完要塞，谨关梁，塞徯径。饬丧纪，辨衣裳，审棺椁之薄厚，茔丘垄之大小、高卑、厚薄之度，贵贱之等级。\n
        　　是月也，命工师效功，陈祭器，按度程，毋或作为淫巧以荡上心。必功致为上。物勒工名，以考其诚。功有不当，必行其罪，以穷其情。是月也，大饮烝。天子乃祈来年于天宗，大割祠于公社及门闾。腊先祖五祀，劳农以休息之。天子乃命将帅讲武，习射御角力。\n
        　　是月也，乃命水虞渔师，收水泉池泽之赋。毋或敢侵削众庶兆民，以为天子取怨于下。其有若此者，行罪无赦。孟冬行春令，则冻闭不密，地气上泄，民多流亡。行夏令，则国多暴风，方冬不寒，蛰虫复出。行秋令，则雪霜不时，小兵时起，土地侵削。\n
        　　仲冬之月，日在斗，昏东壁中，旦轸中。其日壬癸。其帝颛顼，其神玄冥。其虫介。其音羽，律中黄锺。其数六。其味咸，其臭朽。其祀行，祭先肾。冰益壮，地始坼。鹖旦不鸣，虎始交。天子居玄堂大庙，乘玄路，驾铁骊，载玄旗，衣黑衣，服玄玉。食黍与彘，其器闳以奄。饬死事。命有司曰：土事毋作，慎毋发盖，毋发室屋，及起大众，以固而闭。地气且泄，是谓发天地之房，诸蛰则死，民必疾疫，又随以丧。命之曰畅月。\n
        　　是月也，命奄尹，申宫令，审门闾，谨房室，必重闭。省妇事毋得淫，虽有贵戚近习，毋有不禁。乃命大酋，秫稻必齐，曲蘗必时，湛炽必洁，水泉必香，陶器必良，火齐必得，兼用六物。大酋监之，毋有差贷。天子命有司祈祀四海大川名源渊泽井泉。\n
        　　是月也，农有不收藏积聚者、马牛畜兽有放佚者，取之不诘。山林薮泽，有能取蔬食、田猎禽兽者，野虞教道之；其有相侵夺者，罪之不赦。\n
        　　是月也，日短至。阴阳争，诸生荡。君子齐戒，处必掩身。身欲宁，去声色，禁耆欲。安形性，事欲静，以待阴阳之所定。芸始生，荔挺出，蚯螾结，麋角解，水泉动。日短至，则伐木，取竹箭。\n
        　　是月也，可以罢官之无事、去器之无用者。涂阙廷门闾，筑囹圄，此所以助天地之闭藏也。仲冬行夏令，则其国乃旱，氛雾冥冥，雷乃发声。行秋令，则天时雨汁，瓜瓠不成，国有大兵。行春令，则蝗虫为败，水泉咸竭，民多疥疠。\n
        　　季冬之月，日在婺女，昏娄中，旦氐中。其日壬癸。其帝颛顼，其神玄冥。其虫介。其音羽，律中大吕。其数六。其味咸，其臭朽。其祀行，祭先肾。雁北乡，鹊始巢。雉雊，鸡乳。天子居玄堂右个。乘玄路，驾铁骊，载玄旗，衣黑衣，服玄玉。食黍与彘，其器闳以奄。命有司大难，旁磔，出土牛，以送寒气。征鸟厉疾。乃毕山川之祀，及帝之大臣，天子神只。\n
        　　是月也，命渔师始渔，天子亲往，乃尝鱼，先荐寝庙。冰方盛，水泽腹坚。命取冰，冰以入。令告民，出五种。命农计耦耕事，修耒耜，具田器。命乐师大合吹而罢。乃命四监收秩薪柴，以共郊庙及百祀之薪燎。\n
        　　是月也，日穷于次，月穷于纪，星回于天。数将几终，岁且更始。专而农民，毋有所使。天子乃与公、卿、大夫，共饬国典，论时令，以待来岁之宜。乃命太史次诸侯之列，赋之牺牲，以共皇天、上帝、社稷之飨。乃命同姓之邦，共寝庙之刍豢。命宰历卿大夫至于庶民土田之数，而赋牺牲，以共山林名川之祀。凡在天下九州岛之民者，无不咸献其力，以共皇天、上帝、社稷、寝庙、山林、名川之祀。\n
        　　季冬行秋令，则白露早降，介虫为妖，四鄙入保。行春令，则胎夭多伤，国多固疾，命之曰逆。行夏令，则水潦败国，时雪不降，冰冻消释。\n
        第七章　曾子问\n
        　　曾子问曰：「君薨而世子生，如之何？」孔子曰：「卿、大夫、、士从摄主，北面，于西阶南。大祝裨冕，执束帛，升自西阶尽等，不升堂，命毋哭。祝声三，告曰：『某之子生，敢告。』升，奠币于殡东几上，哭，降。众主人、卿、大夫、士，房中，皆哭不踊。尽一哀，反位。遂朝奠。小宰升举币。三日，众主人、卿、大夫、士，如初位，北面。大宰、大宗、大祝皆裨冕。少师奉子以衰；祝先，子从，宰宗人从。入门，哭者止，子升自西阶。殡前北面。祝立于殡东南隅。祝声三曰：『某之子某，从执事，敢见。』子拜稽颡哭。祝、宰、宗人、众主人、卿、大夫、士，哭踊三者三，降东反位，皆袒，子踊，房中亦踊三者三。袭衰，杖，奠出。大宰命祝史，以名遍告于五祀山川。」曾子问曰：「如已葬而世子生，则如之何？」孔子曰：「大宰、大宗从大祝而告于祢。三月，乃名于祢，以名遍告及社稷宗庙山川。」\n
        　　孔子曰：「诸侯适天子，必告于祖，奠于祢。冕而出视朝，命祝史告于社稷、宗庙、山川。乃命国家五官而后行，道而出。告者，五日而遍，过是，非礼也。凡告，用牲币。反，亦如之。诸侯相见，必告于祢，朝服而出视朝。命祝史告于五庙所过山川。亦命国家五官，道而出。反，必亲告于祖祢。乃命祝史告至于前所告者，而后听朝而入。」\n
        　　曾子问曰：「并有丧，如之何？何先何后？」孔子曰：「葬，先轻而后重；其奠也，先重而后轻；礼也。自启及葬，不奠，行葬不哀次；反葬奠，而后辞于殡，逐修葬事。其虞也，先重而后轻，礼也。」孔子曰：「宗子虽七十，无无主妇；非宗子，虽无主妇可也。」\n
        　　曾子问曰：「将冠子，冠者至，揖让而入，闻齐衰大功之丧，如之何？」孔子曰：「内丧则废，外丧则冠而不醴，彻馔而扫，即位而哭。如冠者未至，则废。如将冠子而未及期日，而有齐衰、大功、小功之丧，则因丧服而冠。」「除丧不改冠乎？」孔子曰：「天子赐诸侯大夫冕弁服于大庙，归设奠，服赐服，于斯乎有冠醮，无冠醴。父没而冠，则已冠扫地而祭于祢；已祭，而见伯父、叔父，而后飨冠者。」\n
        　　曾子问曰：「祭如之何则不行旅酬之事矣？」孔子曰：「闻之：小祥者，主人练祭而不旅，奠酬于宾，宾弗举，礼也。昔者，鲁昭公练而举酬行旅，非礼也；孝公大祥，奠酬弗举，亦非礼也。」\n
        　　曾子问曰：「大功之丧，可以与于馈奠之事乎？」孔子曰：「岂大功耳！自斩衰以下皆可，礼也。」曾子曰：「不以轻服而重相为乎？」孔子曰：「非此之谓也。天子、诸侯之丧，斩衰者奠；大夫，齐衰者奠；士则朋友奠；不足，则取于大功以下者；不足，则反之。」曾子问曰：「小功可以与于祭乎？」孔子曰：「何必小功耳！自斩衰以下与祭，礼也。」曾子曰：「不以轻丧而重祭乎？」孔子曰：「天子、诸侯之丧祭也，不斩衰者不与祭；大夫，齐衰者与祭；士，祭不足，则取于兄弟大功以下者。」曾子问曰：「相识，有丧服可以与于祭乎？」孔子曰：「缌不祭，又何助于人。」\n
        　　曾子问曰：「废丧服，可以与于馈奠之事乎？」孔子曰：「说衰与奠，非礼也；以摈相可也。」\n
        　　曾子问曰：「昏礼既纳币，有吉日，女之父母死，则如之何？」孔子曰：「婿使人吊。如婿之父母死，则女之家亦使人吊。父丧称父，母丧称母。父母不在，则称伯父世母。婿，已葬，婿之伯父致命女氏曰：『某之子有父母之丧，不得嗣为兄弟，使某致命。』女氏许诺，而弗敢嫁，礼也。婿，免丧，女之父母使人请，婿弗取，而后嫁之，礼也。女之父母死，婿亦如之。」\n
        　　曾子问曰：「亲迎，女在涂，而婿之父母死，如之何？」孔子曰：「女改服布深衣，缟总以趋丧。女在途，而女之父母死，则女反。」「如婿亲迎，女未至，而有齐衰大功之丧，则如之何？」孔子曰：「男不入，改服于外次；女入，改服于内次；然后即位而哭。」曾子问曰：「除丧则不复昏礼乎？」孔子曰：「祭，过时不祭，礼也；又何反于初？」孔子曰：「嫁女之家，三夜不息烛，思相离也。取妇之家，三日不举乐，思嗣亲也。三月而庙见，称来妇也。择日而祭于祢，成妇之义也。」曾子问曰：「女未庙见而死，则如之何？」孔子曰：「不迁于祖，不祔于皇姑，婿不杖、不菲、不次，归葬于女氏之党，示未成妇也。」\n
        　　曾子问曰：「取女，有吉日而女死，如之何？」孔子曰：「婿齐衰而吊，既葬而除之。夫死亦如之。」曾子问曰：「丧有二孤，庙有二主，礼与？」孔子曰：「天无二日，土无二王，尝禘郊社，尊无二上。未知其为礼也。昔者齐桓公亟举兵，作伪主以行。及反，藏诸祖庙。庙有二主，自桓公始也。丧之二孤，则昔者卫灵公适鲁，遭季桓子之丧，卫君请吊，哀公辞不得命，公为主，客人吊。康子立于门右，北面；公揖让升自东阶，西乡；客升自西阶吊。公拜，兴，哭；康子拜稽颡于位，有司弗辩也。今之二孤，自季康子之过也。」\n
        　　曾子问曰：「古者师行，必以迁庙主行乎？」孔子曰：「天子巡守，以迁庙主行，载于齐车，言必有尊也。今也取七庙之主以行，则失之矣。当七庙、五庙无虚主；虚主者，唯天子崩，诸侯薨与去其国，与祫祭于祖，为无主耳。吾闻诸老聃曰：天子崩，国君薨，则祝取群庙之主而藏诸祖庙，礼也。卒哭成事而后，主各反其庙。君去其国，大宰取群庙之主以从，礼也。祫祭于祖，则祝迎四庙之主。主，出庙入庙必跸；老聃云。」曾子问曰：「古者师行，无迁主，则何主？」孔子曰：「主命。」问曰：「何谓也？」孔子曰：「天子、诸侯将出，必以币帛皮圭告于祖祢，遂奉以出，载于齐车以行。每舍，奠焉而后就舍。反必告，设奠卒，敛币玉，藏诸两阶之间，乃出。盖贵命也。」\n
        　　子游问曰：「丧慈母如母，礼与？」孔子曰：「非礼也。古者，男子外有傅，内有慈母，君命所使教子也，何服之有？昔者，鲁昭公少丧其母，有慈母良，及其死也，公弗忍也，欲丧之，有司以闻，曰：『古之礼，慈母无服，今也君为之服，是逆古之礼而乱国法也；若终行之，则有司将书之以遗后世。无乃不可乎！』公曰：『古者天子练冠以燕居。』公弗忍也，遂练冠以丧慈母。丧慈母，自鲁昭公始也。」\n
        　　曾子问曰：「诸侯旅见天子，入门，不得终礼，废者几？」孔子曰：「四。」请问之。曰：「大庙火，日食，后之丧，雨沾服失容，则废。如诸侯皆在而日食，则从天子救日，各以其方色与其兵。大庙火，则从天子救火，不以方色与兵。」曾子问曰：「诸侯相见，揖让入门，不得终礼，废者几？」孔子曰：「六。」请问之。曰：「天子崩，大庙火，日食，后夫人之丧，雨沾服失容，则废。」曾子问曰：「天子尝禘郊社五祀之祭，簠簋既陈，天子崩，后之丧，如之何？」孔子曰：「废。」曾子问曰：「当祭而日食，太庙火，其祭也如之何？」孔子曰：「接祭而已矣。如牲至，未杀，则废。天子崩，未殡，五祀之祭不行；既殡而祭，其祭也，尸入，三饭不侑，酳不酢而已矣。自启至于反哭，五祀之祭不行；已葬而祭，祝毕献而已。」曾子问曰：「诸侯之祭社稷，俎豆既陈，闻天子崩、后之丧、君薨、夫人之丧，如之何？」孔子曰：「废。自薨比至于殡，自启至于反哭，奉帅天子。」曾子问曰：「大夫之祭，鼎俎既陈，笾豆既设，不得成礼，废者几？」孔子曰：「九。」请问之。曰：「天子崩、后之丧、君薨、夫人之丧、君之大庙火、日食、三年之丧、齐衰、大功，皆废。外丧自齐衰以下，行也。其齐衰之祭也，尸入，三饭不侑，酳不酢而已矣；大功酢而已矣；小功、缌，室中之事而已矣。士之所以异者，缌不祭，所祭于死者无服则祭。」\n
        　　曾子问曰：「三年之丧，吊乎？」孔子曰：「三年之丧，练，不群立，不旅行。君子礼以饰情，三年之丧而吊哭，不亦虚乎？」曾子问曰：「大夫、士有私丧，可以除之矣，而有君服焉，其除之也如之何？」孔子曰：「有君丧服于身，不敢私服，又何除焉？于是乎有过时而弗除也。君之丧，服除而后殷祭，礼也。」曾子问曰：「父母之丧，弗除可乎？」孔子曰：「先王制礼，过时弗举，礼也；非弗能勿除也，患其过于制也，故君子过时不祭，礼也。」\n
        　　曾子问曰：「君薨，既殡，而臣有父母之丧，则如之何？」孔子曰：「归居于家，有殷事，则之君所，朝夕否。」曰：「君既启，而臣有父母之丧，则如之何？」孔子曰：「归哭而反送君。」曰：「君未殡，而臣有父母之丧，则如之何？」孔子曰：「归殡，反于君所，有殷事则归，朝夕否。大夫，室老行事；士，则子孙行事。大夫内子，有殷事，亦之君所，朝夕否。」\n
        　　贱不诔贵，幼不诔长，礼也。唯天子，称天以诔之。诸侯相诔，非礼也。\n
        　　曾子问曰：「君出疆以三年之戒，以椑从。君薨，其入如之何？」孔子曰：「共殡服，则子麻，弁绖，疏衰，菲，杖。入自阙，升自西阶。如小敛，则子免而从柩，入自门，升自阼阶。君大夫士一节也。」曾子问曰：「君之丧既引，闻父母之丧，如之何？」孔子曰：「遂。既封而归，不俟子。」曾子问曰：「父母之丧既引，及涂，闻君薨，如之何？」孔子曰：「遂。既封，改服而往。」\n
        　　曾子问曰：「宗子为士，庶子为大夫，其祭也如之何？」孔子曰：「以上牲祭于宗子之家。祝曰：『孝子某为介子某荐其常事。』若宗子有罪，居于他国，庶子为大夫，其祭也，祝曰：『孝子某使介子某执其常事。』摄主不厌祭，不旅，不假，不绥祭，不配。布奠于宾，宾奠而不举，不归肉。其辞于宾曰：『宗兄、宗弟、宗子在他国，使某辞。』」曾子问曰：「宗子去在他国，庶子无爵而居者，可以祭乎？」孔子曰：「祭哉！」请问：「其祭如之何？」孔子曰：「望墓而为坛，以时祭。若宗子死，告于墓而后祭于家。宗子死，称名不言孝，身没而已。子游之徒，有庶子祭者以此，若义也。今之祭者，不首其义，故诬于祭也。」\n
        　　曾子问曰：「祭必有尸乎？若厌祭亦可乎？」孔子曰：「祭成丧者必有尸，尸必以孙。孙幼，则使人抱之。无孙，则取于同姓可也。祭殇必厌，盖弗成也。祭成丧而无尸，是殇之也。」孔子曰：「有阴厌，有阳厌。」曾子问曰：「殇不祔祭，何谓阴厌、阳厌？」孔子曰：「宗子为殇而死，庶子弗为后也。其吉祭，特牲。祭殇不举，无肵俎，无玄酒，不告利成，是谓阴厌。凡殇，与无后者，祭于宗子之家，当室之白，尊于东房，是谓阳厌。」\n
        　　曾子问曰：「葬引至于堩，日有食之，则有变乎？且不乎？」孔子曰：「昔者吾从老聃助葬于巷党，及堩，日有食之，老聃曰：『丘！止柩，就道右，止哭以听变。』既明反而后行。曰：『礼也。』反葬，而丘问之曰：『夫柩不可以反者也，日有食之，不知其已之迟数，则岂如行哉？』老聃曰：『诸侯朝天子，见日而行，逮日而舍奠；大夫使，见日而行，逮日而舍。夫柩不早出，不暮宿。见星而行者，唯罪人与奔父母之丧者乎！日有食之，安知其不见星也？且君子行礼，不以人之亲痁患。』吾闻诸老聃云。」\n
        　　曾子问曰：「为君使而卒于舍，礼曰：公馆复，私馆不复。凡所使之国，有司所授舍，则公馆已，何谓私馆不复也？」孔子曰：「善乎问之也！自卿、大夫、士之家，曰私馆；公馆与公所为，曰公馆。公馆复，此之谓也。」曾子问曰：「下殇：土周葬于园，遂舆机而往，途迩故也。今墓远，则其葬也如之何？」孔子曰：「吾闻诸老聃曰：昔者史佚有子而死，下殇也。墓远，召公谓之曰：『何以不棺敛于宫中？』史佚曰：『吾敢乎哉？』召公言于周公，周公曰：『岂不可？』史佚行之。下殇用棺衣棺，自史佚始也。」\n
        　　曾子问曰：「卿、大夫将为尸于公，受宿矣，而有齐衰内丧，则如之何？」孔子曰：「出，舍于公馆以待事，礼也。」孔子曰：「尸弁冕而出，卿、大夫、士皆下之，尸必式，必有前驱。」子夏问曰：「三年之丧卒哭，金革之事无辟也者，礼与？初有司与？」孔子曰：「夏后氏三年之丧，既殡而致事，殷人既葬而致事。《记》曰：『君子不夺人之亲，亦不可夺亲也。』此之谓乎？」子夏曰：「金革之事无辟也者，非与？」孔子曰：「吾闻诸老聃曰：昔者鲁公伯禽有为为之也。今以三年之丧，从其利者，吾弗知也！」\n
        第八章　文王世子\n
        　　文王之为世子，朝于王季，日三。鸡初鸣而衣服，至于寝门外，问内竖之御者曰：「今日安否何如？」内竖曰：「安。」文王乃喜。及日中，又至，亦如之。及莫，又至，亦如之。其有不安节，则内竖以告文王，文王色忧，行不能正履。王季腹膳，然后亦复初。食上，必在，视寒暖之节，食下，问所膳；命膳宰曰：「末有原！」应曰：「诺。」然后退。武王帅而行之，不敢有加焉。文王有疾，武王不脱冠带而养。文王一饭，亦一饭；文王再饭，亦再饭。旬有二日乃间。文王谓武王曰：「女何梦矣？」武王对曰：「梦帝与我九龄。」文王曰：「女以为何也？」武王曰：「西方有九国焉，君王其终抚诸？」文王曰：「非也。古者谓年龄，齿亦龄也。我百尔九十，吾与尔三焉。」文王九十七乃终，武王九十三而终。成王幼，不能莅阼，周公相，践阼而治。抗世子法于伯禽，欲令成王之知父子、君臣、长幼之道也；成王有过，则挞伯禽，所以示成王世子之道也。文王之为世子也。\n
        　　凡学世子及学士，必时。春夏学干戈，秋冬学羽龠，皆于东序。小乐正学干，大胥赞之。龠师学戈，龠师丞赞之。胥鼓南。春诵夏弦，大师诏之。瞽宗秋学礼，执礼者诏之；冬读书，典书者诏之。礼在瞽宗，书在上庠。凡祭与养老，乞言，合语之礼，皆小乐正诏之于东序。大乐正学舞干戚，语说，命乞言，皆大乐正授数，大司成论说在东序。\n
        　　凡侍坐于大司成者，远近间三席，可以问。终则负墙，列事未尽，不问。凡学，春官释奠于其先师，秋冬亦如之。凡始立学者，必释奠于先圣先师；及行事，必以币。凡释奠者，必有合也，有国故则否。凡大合乐，必遂养老。凡语于郊者，必取贤敛才焉。或以德进，或以事举，或以言扬。曲艺皆誓之，以待又语。三而一有焉，乃进其等，以其序，谓之郊人，远之。于成均以及取爵于上尊也。始立学者，既兴器用币，然后释菜不舞不授器，乃退。傧于东序，一献，无介语可也。教世子。\n
        　　凡三王教世子必以礼乐。乐，所以修内也；礼，所以修外也。礼乐交错于中，发形于外，是故其成也怿，恭敬而温文。立大傅、少傅以养之，欲其知父子、君臣之道也。大傅审父子、君臣之道以示之；少傅奉世子，以观大傅之德行而审喻之。大傅在前，少傅在后；入则有保，出则有师，是以教喻而德成也。师也者，教之以事而喻诸德者也；保也者，慎其身以辅翼之而归诸道者也。《记》曰：「虞、夏、商、周，有师保，有疑丞。」设四辅及三公。不必备，唯其人。语使能也。君子曰德，德成而教尊，教尊而官正，官正而国治，君之谓也。仲尼曰：「昔者周公摄政，践阼而治，抗世子法于伯禽，所以善成王也。闻之曰：为人臣者，杀其身有益于君则为之，况于其身以善其君乎？周公优为之！」是故知为人子，然后可以为人父；知为人臣，然后可以为人君；知事人，然后能使人。成王幼，不能莅阼，以为世子，则无为也，是故抗世子法于伯禽，使之与成王居，欲令成王之知父子、君臣、长幼之义也。君之于世子也，亲则父也，尊则君也。有父之亲，有君之尊，然后兼天下而有之。是故，养世子不可不慎也。行一物而三善皆得者，唯世子而已。其齿于学之谓也。故世子齿于学，国人观之曰：「将君我而与我齿让何也？」曰：「有父在则礼然，然而众知父子之道矣。」其二曰：「将君我而与我齿让何也？」曰：「有君在则礼然，然而众着于君臣之义也。」其三曰：「将君我而与我齿让何也？」曰：「长长也，然而众知长幼之节矣。」故父在斯为子，君在斯谓之臣，居子与臣之节，所以尊君亲亲也。故学之为父子焉，学之为君臣焉，学之为长幼焉，父子、君臣、长幼之道得，而国治。语曰：「乐正司业，父师司成，一有元良，万国以贞。」世子之谓也。周公践阼。\n
        　　庶子之正于公族者，教之以孝弟、睦友、子爱，明父子之义、长幼之序。其朝于公：内朝，则东面北上；臣有贵者，以齿。其在外朝，则以官，司士为之。其在宗庙之中，则如外朝之位。宗人授事，以爵以官。其登馂献受爵，则以上嗣。庶子治之，虽有三命，不逾父兄。其公大事，则以其丧服之精粗为序。虽于公族之丧亦如之，以次主人。若公与族燕，则异姓为宾，膳宰为主人，公与父兄齿。族食，世降一等。其在军，则守于公祢。公若有出疆之政，庶子以公族之无事者守于公宫，正室守大庙，诸父守贵宫贵室，诸子诸孙守下宫下室。五庙之孙，祖庙未毁，虽为庶人，冠，取妻，必告；死，必赴；练祥则告。族之相为也，宜吊不吊，宜免不免，有司罚之。至于赗赙承含，皆有正焉。公族其有死罪，则磬于甸人。其刑罪，则纤剸，亦告于甸人。公族无宫刑。狱成，有司谳于公。其死罪，则曰「某之罪在大辟」；其刑罪，则曰「某之罪在小辟」。公曰：「宥之。」有司又曰：「在辟。」公又曰：「宥之。」有司又曰：「在辟。」及三宥，不对，走出，致刑于于甸人。公又使人追之曰：「虽然，必赦之。」有司对曰：「无及也！」反命于公，公素服不举，为之变，如其伦之丧。无服，亲哭之。公族朝于内朝，内亲也。虽有贵者以齿，明父子也。外朝以官，体异姓也。宗庙之中，以爵为位，崇德也。宗人授事以官，尊贤也。登馂受爵以上嗣，尊祖之道也。丧纪以服之轻重为序，不夺人亲也。公与族燕则以齿，而孝弟之道达矣。其族食世降一等，亲亲之杀也。战则守于公祢，孝爱之深也。正室守大庙，尊宗室，而君臣之道着矣。诸父诸兄守贵室，子弟守下室，而让道达矣。五庙之孙，祖庙未毁，虽及庶人，冠，取妻必告，死必赴，不忘亲也。亲未绝而列于庶人，贱无能也。敬吊临赙赗，睦友之道也。古者，庶子之官治，而邦国有伦；邦国有伦，而众乡方矣。公族之罪，虽亲不以犯有司，正术也，所以体百姓也。刑于隐者，不与国人虑兄弟也。弗吊，弗为服，哭于异姓之庙，为忝祖远之也。素服居外，不听乐，私丧之也，骨肉之亲无绝也。公族无宫刑，不翦其类也。天子视学，大昕鼓征，所以警众也。众至，然后天子至。乃命有司行事。兴秩节，祭先师先圣焉。有司卒事，反命。始之养也：适东序，释奠于先老，遂设三老五更群老之席位焉。适馔省醴，养老之珍，具；遂发咏焉，退修之以孝养也。反，登歌清庙，既歌而语，以成之也。言父子、君臣、长幼之道，合德音之致，礼之大者也。下管《象》，舞《大武》。大合众以事，达有神，兴有德也。正君臣之位、贵贱之等焉，而上下之义行矣。有司告以乐阕，王乃命公侯伯子男及群吏曰：「反！养老幼于东序。」终之以仁也。是故圣人之记事也，虑之以大，爱之以敬，行之以礼，修之以孝养，纪之以义，终之以仁。是故古之人一举事而众皆知其德之备也。古之君子，举大事，必慎其终始，而众安得不喻焉？《兑命》曰：「念终始典于学。」\n
        　　世子之记曰：朝夕至于大寝之门外，问于内竖曰：「今日安否何如？」内竖曰：「今日安。」世子乃有喜色。其有不安节，则内竖以告世子，世子色忧不满容。内竖言「复初」，然后亦复初。朝夕之食上，世子必在，视寒暖之节。食下，问所膳羞。必知所进，以命膳宰，然后退。若内竖言「疾」，则世子亲齐玄而养。膳宰之馔，必敬视之；疾之药，必亲尝之。尝馔善，则世子亦能食；尝馔寡，世子亦不能饱；以至于复初，然后亦复初。\n
        第九章　礼运\n
        　　昔者仲尼与于蜡宾，事毕，出游于观之上，喟然而叹。仲尼之叹，盖叹鲁也。言偃在侧曰：「君子何叹？」孔子曰：「大道之行也，与三代之英，丘未之逮也，而有志焉。」大道之行也，天下为公。选贤与能，讲信修睦，故人不独亲其亲，不独子其子，使老有所终，壮有所用，幼有所长，矜寡孤独废疾者，皆有所养。男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。今大道既隐，天下为家，各亲其亲，各子其子，货力为己，大人世及以为礼。城郭沟池以为固，礼义以为纪；以正君臣，以笃父子，以睦兄弟，以和夫妇，以设制度，以立田里，以贤勇知，以功为己。故谋用是作，而兵由此起。禹、汤、文、武、成王、周公，由此其选也。此六君子者，未有不谨于礼者也。以着其义，以考其信，着有过，刑仁讲让，示民有常。如有不由此者，在势者去，众以为殃，是谓小康。言偃复问曰：「如此乎礼之急也？」孔子曰：「夫礼，先王以承天之道，以治人之情。故失之者死，得之者生。《诗》曰：『相鼠有体，人而无礼；人而无礼，胡不遄死？』是故夫礼，必本于天，殽于地，列于鬼神，达于丧祭、射御、冠昏、朝聘。故圣人以礼示之，故天下国家可得而正也。」言偃复问曰：「夫子之极言礼也，可得而闻与？」孔子曰：「我欲观夏道，是故之杞，而不足征也；吾得夏时焉。我欲观殷道，是故之宋，而不足征也；吾得坤干焉。坤干之义，夏时之等，吾以是观之。」夫礼之初，始诸饮食，其燔黍捭豚，污尊而抔饮，蒉桴而土鼓，犹若可以致其敬于鬼神。及其死也，升屋而号，告曰：「皋！某复。」然后饭腥而苴孰。故天望而地藏也，体魄则降，知气在上，故死者北首，生者南乡，皆从其初。昔者先王，未有宫室，冬则居营窟，夏则居橧巢。未有火化，食草木之实、鸟兽之肉，饮其血，茹其毛。未有麻丝，衣其羽皮。后圣有作，然后修火之利，范金合土，以为台榭、宫室、牖户，以炮以燔，以亨以炙，以为醴酪；治其麻丝，以为布帛，以养生送死，以事鬼神上帝，皆从其朔。故玄酒在室，醴醆在户，粢醍在堂，澄酒在下。陈其牺牲，备其鼎俎，列其琴瑟管磬钟鼓，修其祝嘏，以降上神与其先祖。以正君臣，以笃父子，以睦兄弟，以齐上下，夫妇有所。是谓承天之祜。作其祝号，玄酒以祭，荐其血毛，腥其俎，孰其殽，与其越席，疏布以幂，衣其浣帛，醴醆以献，荐其燔炙，君与夫人交献，以嘉魂魄，是谓合莫。然后退而合亨，体其犬豕牛羊，实其簠簋、笾豆、铏羹。祝以孝告，嘏以慈告，是谓大祥。此礼之大成也。\n
        　　孔子曰：「于呼哀哉！我观周道，幽、厉伤之，吾舍鲁何适矣！鲁之郊禘，非礼也，周公其衰矣！杞之郊也禹也，宋之郊也契也，是天子之事守也。故天子祭天地，诸侯祭社稷。」祝嘏莫敢易其常古，是谓大假。祝嘏辞说，藏于宗祝巫史，非礼也，是谓幽国。醆斝及尸君，非礼也，是谓僭君。冕弁兵革藏于私家，非礼也，是谓胁君。大夫具官，祭器不假，声乐皆具，非礼也，是谓乱国。故仕于公曰臣，仕于家曰仆。三年之丧，与新有昏者，期不使。以衰裳入朝，与家仆杂居齐齿，非礼也，是谓君与臣同国。故天子有田以处其子孙，诸侯有国以处其子孙，大夫有采以处其子孙，是谓制度。故天子适诸侯，必舍其祖朝，而不以礼籍入，是谓天子坏法乱纪。诸侯非问疾吊丧而入诸臣之家，是谓君臣为谑。是故，礼者君之大柄也，所以别嫌明微，傧鬼神，考制度，别仁义，所以治政安君也。故政不正，则君位危；君位危，则大臣倍，小臣窃。刑肃而俗敝，则法无常；法无常，而礼无列；礼无列，则士不事也。刑肃而俗敝，则民弗归也，是谓疵国。故政者君之所以藏身也。是故夫政必本于天，殽以降命。命降于社之谓殽地，降于祖庙之谓仁义，降于山川之谓兴作，降于五祀之谓制度。此圣人所以藏身之固也。故圣人参于天地，并于鬼神，以治政也。处其所存，礼之序也；玩其所乐，民之治也。故天生时而地生财，人其父生而师教之：四者，君以正用之，故君者立于无过之地也。故君者所明也，非明人者也。君者所养也，非养人者也。君者所事也，非事人者也。故君明人则有过，养人则不足，事人则失位。故百姓则君以自治也，养君以自安也，事君以自显也。故礼达而分定，人皆爱其死而患其生。故用人之知去其诈，用人之勇去其怒，用人之仁去其贪。故国有患，君死社稷谓之义，大夫死宗庙谓之变。故圣人耐以天下为一家，以中国为一人者，非意之也，必知其情，辟于其义，明于其利，达于其患，然后能为之。何谓人情？喜怒哀惧爱恶欲七者，弗学而能。何谓人义？父慈、子孝、兄良、弟弟、夫义、妇听、长惠、幼顺、君仁、臣忠十者，谓之人义。讲信修睦，谓之人利。争夺相杀，谓之人患。故圣人所以治人七情，修十义，讲信修睦，尚辞让，去争夺，舍礼何以治之？饮食男女，人之大欲存焉；死亡贫苦，人之大恶存焉。故欲恶者，心之大端也。人藏其心，不可测度也；美恶皆在其心，不见其色也，欲一以穷之，舍礼何以哉？故人者，其天地之德，阴阳之交，鬼神之会，五行之秀气也。故天秉阳，垂日星；地秉阴，窍于山川。播五行于四时，和而后月生也。是以三五而盈，三五而阙。五行之动，迭相竭也，五行、四时、十二月，还相为本也；五声、六律、、十二管，还相为宫也；五味、六和、、十二食，还相为质也；五色、六章、十二衣，还相为质也。故人者，天地之心也，五行之端也，食味别声被色而生者也。故圣人作则，必以天地为本，以阴阳为端，以四时为柄，以日星为纪，月以为量，鬼神以为徒，五行以为质，礼义以为器，人情以为田，四灵以为畜。以天地为本，故物可举也；以阴阳为端，故情可睹也；以四时为柄，故事可劝也；以日星为纪，故事可列也；月以为量，故功有艺也；鬼神以为徒，故事有守也；五行以为质，故事可复也；礼义以为器，故事行有考也；人情以为田，故人以为奥也；四灵以为畜，故饮食有由也。\n
        　　何谓四灵？麟凤龟龙，谓之四灵。故龙以为畜，故鱼鲔不淰；凤以为畜，故鸟不獝；麟以为畜，故兽不狘；龟以为畜，故人情不失。故先王秉蓍龟，列祭祀，瘗缯，宣祝嘏辞说，设制度，故国有礼，官有御，事有职，礼有序。故先王患礼之不达于下也，故祭帝于郊，所以定天位也；祀社于国，所以列地利也；祖庙所以本仁也，山川所以傧鬼神也，五祀所以本事也。故宗祝在庙，三公在朝，三老在学。王，前巫而后史，卜筮瞽侑皆在左右，王中心无为也，以守至正。故礼行于郊，而百神受职焉，礼行于社，而百货可极焉，礼行于祖庙而孝慈服焉，礼行于五祀而正法则焉。故自郊社、祖庙、山川、五祀，义之修而礼之藏也。是故夫礼，必本于大一，分而为天地，转而为阴阳，变而为四时，列而为鬼神。其降曰命，其官于天也。夫礼必本于天，动而之地，列而之事，变而从时，协于分艺，其居人也曰养，其行之以货力、辞让：饮食、冠昏、丧祭、射御、朝聘。故礼义也者，人之大端也，所以讲信修睦而固人之肌肤之会、筋骸之束也。所以养生送死事鬼神之大端也。所以达天道顺人情之大窦也。故唯圣人为知礼之不可以已也，故坏国、丧家、亡人，必先去其礼。故礼之于人也，犹酒之有蘗也，君子以厚，小人以薄。故圣王修义之柄、礼之序，以治人情。故人情者，圣王之田也。修礼以耕之，陈义以种之，讲学以耨之，本仁以聚之，播乐以安之。故礼也者，义之实也。协诸义而协，则礼虽先王未之有，可以义起也。义者艺之分、仁之节也，协于艺，讲于仁，得之者强。仁者，义之本也，顺之体也，得之者尊。故治国不以礼，犹无耜而耕也；为礼不本于义，犹耕而弗种也；为义而不讲之以学，犹种而弗耨也；讲之于学而不合之以仁，犹耨而弗获也；合之以仁而不安之以乐，犹获而弗食也；安之以乐而不达于顺，犹食而弗肥也。四体既正，肤革充盈，人之肥也。父子笃，兄弟睦，夫妇和，家之肥也。大臣法，小臣廉，官职相序，君臣相正，国之肥也。天子以德为车、以乐为御，诸侯以礼相与，大夫以法相序，士以信相考，百姓以睦相守，天下之肥也。是谓大顺。大顺者，所以养生送死、事鬼神之常也。故事大积焉而不苑，并行而不缪，细行而不失。深而通，茂而有间。连而不相及也，动而不相害也，此顺之至也。故明于顺，然后能守危也。故礼之不同也，不丰也，不杀也，所以持情而合危也。故圣王所以顺，山者不使居川，不使渚者居中原，而弗敝也。用水火金木，饮食必时。合男女，颁爵位，必当年德。用民必顺。故无水旱昆虫之灾，民无凶饥妖孽之疾。故天不爱其道，地不爱其宝，人不爱其情。故天降膏露，地出醴泉，山出器车，河出马图，凤凰麒麟皆在郊棷，龟龙在宫沼，其余鸟兽之卵胎，皆可俯而窥也。则是无故，先王能修礼以达义，体信以达顺，故此顺之实也。\n
        第十章　礼器\n
        　　礼器是故大备。大备，盛德也。礼释回，增美质；措则正，施则行。其在人也，如竹箭之有筠也；如松柏之有心也。二者居天下之大端矣。故贯四时而不改柯易叶。故君子有礼，则外谐而内无怨，故物无不怀仁，鬼神飨德。先王之立礼也，有本有文。忠信，礼之本也；义理，礼之文也。无本不正，无文不行。礼也者，合于天时，设于地财，顺于鬼神，合于人心，理万物者也。是故天时有生也，地理有宜也，人官有能也，物曲有利也。故天不生，地不养，君子不以为礼，鬼神弗飨也。居山以鱼鳖为礼，居泽以鹿豕为礼，君子谓之不知礼。故必举其定国之数，以为礼之大经，礼之大伦。以地广狭，礼之薄厚，与年之上下。是故年虽大杀，众不匡惧。则上之制礼也节矣。礼，时为大，顺次之，体次之，宜次之，称次之。尧授舜，舜授禹；汤放桀，武王伐纣，时也。《诗》云：「匪革其犹，聿追来孝。」天地之祭，宗庙之事，父子之道，君臣之义，伦也。社稷山川之事，鬼神之祭，体也。丧祭之用，宾客之交，义也。羔豚而祭，百官皆足；大牢而祭，不必有余，此之谓称也。诸侯以龟为宝，以圭为瑞。家不宝龟，不藏圭，不台门，言有称也。礼，有以多为贵者：天子七庙，诸侯五，大夫三，士一。天子之豆二十有六，诸公十有六，诸侯十有二，上大夫八，下大夫六。诸侯七介七牢，大夫五介五牢。天子之席五重，诸侯之席三重，大夫再重。天子崩，七月而葬，五重八翣；诸侯五月而葬，三重六翣；大夫三月而葬，再重四翣。此以多为贵也。有以少为贵者：天子无介；祭天特牲；天子适诸侯，诸侯膳以犊；诸侯相朝，灌用郁鬯，无笾豆之荐；大夫聘礼以脯醢；天子一食，诸侯再，大夫、士三，食力无数；大路繁缨一就，次路繁缨七就；圭璋特，琥璜爵；鬼神之祭单席。诸侯视朝，大夫特，士旅之。此以少为贵也。有以大为贵者：宫室之量，器皿之度，棺椁之厚，丘封之大。此以大为贵也。有以小为贵者：宗庙之祭，贵者献以爵，贱者献以散，尊者举觯，卑者举角；五献之尊，门外缶，门内壶，君尊瓦甒。此以小为贵也。有以高为贵者：天子之堂九尺，诸侯七尺，大夫五尺，士三尺；天子、诸侯台门。此以高为贵也。有以下为贵者：至敬不坛，扫地而祭。天子诸侯之尊废禁，大夫、士棜禁。此以下为贵也。礼有以文为贵者：天子龙衮，诸侯黼，大夫黻，士玄衣纁裳；天子之冕，朱绿藻十有二旒，诸侯九，上大夫七，下大夫五，士三。此以文为贵也。有以素为贵者：至敬无文，父党无容，大圭不琢，大羹不和，大路素而越席，牺尊疏布幂，樿杓。此以素为贵也。孔子曰：「礼，不可不省也。」礼不同，不丰、不杀，此之谓也。盖言称也。礼之以多为贵者，以其外心者也；德发扬，诩万物，大理物博，如此，则得不以多为贵乎？故君子乐其发也。礼之以少为贵者，以其内心者也。德产之致也精微，观天子之物无可以称其德者，如此则得不以少为贵乎？是故君子慎其独也。古之圣人，内之为尊，外之为乐，少之为贵，多之为美。是故先生之制礼也，不可多也，不可寡也，唯其称也。是故，君子大牢而祭，谓之礼；匹士大牢而祭，谓之攘。管仲镂簋朱纮，山节藻棁，君子以为滥矣。晏平仲祀其先人，豚肩不揜豆；浣衣濯冠以朝，君子以为隘矣。是故君子之行礼也，不可不慎也；众之纪也，纪散而众乱。孔子曰：「我战则克，祭则受福。」盖得其道矣。君子曰：祭祀不祈，不麾蚤，不乐葆大，不善嘉事，牲不及肥大，荐不美多品。\n
        　　孔子曰：「臧文仲安知礼！夏父弗綦逆祀，而弗止也。燔柴于奥，夫奥者，老妇之祭也，盛于盆，尊于瓶。礼也者，犹体也。体不备，君子谓之不成人。设之不当，犹不备也。」\n
        　　礼有大有小，有显有微。大者不可损，小者不可益，显者不可掩，微者不可大也。故《经礼》三百，《曲礼》三千，其致一也。未有入室而不由户者。君子之于礼也，有所竭情尽慎，致其敬而诚若，有美而文而诚若。君子之于礼也，有直而行也，有曲而杀也，有经而等也，有顺而讨也，有摭而播也，有推而进也，有放而文也，有放而不致也，有顺而摭也。三代之礼一也，民共由之。或素或青，夏造殷因。周坐尸，诏侑武方；其礼亦然，其道一也；夏立尸而卒祭；殷坐尸。周旅酬六尸，曾子曰：「周礼其犹醵与！」\n
        　　君子曰：礼之近人情者，非其至者也。郊血，大飨腥，三献爓，一献孰。是故君子之于礼也，非作而致其情也，此有由始也。是故七介以相见也，不然则已悫。三辞三让而至，不然则已蹙。故鲁人将有事于上帝，必先有事于頖宫；晋人将有事于河，必先有事于恶池；齐人将有事于泰山，必先有事于配林。三月系，七日戒，三日宿，慎之至也。故礼有摈诏，乐有相步，温之至也。\n
        　　礼也者，反本修古，不忘其初者也。故凶事不诏，朝事以乐。醴酒之用，玄酒之尚。割刀之用，鸾刀之贵。莞簟之安，而稿鞂之设。是故，先王之制礼也，必有主也，故可述而多学也。\n
        　　君子曰：无节于内者，观物弗之察矣。欲察物而不由礼，弗之得矣。故作事不以礼，弗之敬矣。出言不以礼，弗之信矣。故曰：「礼也者，物之致也。」是故昔先王之制礼也，因其财物而致其义焉尔。故作大事，必顺天时，为朝夕必放于日月，为高必因丘陵，为下必因川泽。是故天时雨泽，君子达亹亹焉。是故昔先王尚有德、尊有道、任有能；举贤而置之，聚众而誓之。是故因天事天，因地事地，因名山升中于天，因吉土以飨帝于郊。升中于天，而凤凰降、龟龙假；飨帝于郊，而风雨节、寒暑时。是故圣人南面而立，而天下大治。\n
        　　天道至教，圣人至德。庙堂之上，罍尊在阼，牺尊在西。庙堂之下，县鼓在西，应鼓在东。君在阼，夫人在房。大明生于东，月生于西，此阴阳之分、夫妇之位也。君西酌牺象，夫人东酌罍尊。礼交动乎上，乐交应乎下，和之至也。礼也者，反其所自生；乐也者，乐其所自成。是故先王之制礼也以节事，修乐以道志。故观其礼乐，而治乱可知也。蘧伯玉曰：「君子之人达，故观其器，而知其工之巧；观其发，而知其人之知。」故曰：「君子慎其所以与人者。」\n
        　　太庙之内敬矣！君亲牵牲，大夫赞币而从。君亲制祭，夫人荐盎。君亲割牲，夫人荐酒。卿、大夫从君，命妇从夫人。洞洞乎其敬也，属属乎其忠也，勿勿乎其欲其飨之也。纳牲诏于庭，血毛诏于室，羹定诏于堂，三诏皆不同位，盖道求而未之得也。设祭于堂，为祊乎外，故曰：「于彼乎？于此乎？」一献质，三献文，五献察，七献神。大飨其王事与！三牲鱼腊，四海九州岛之美味也；笾豆之荐，四时之和气也。内金，示和也。束帛加璧，尊德也。龟为前列，先知也。金次之，见情也。丹漆丝纩竹箭，与众共财也。其余无常货，各以其国之所有，则致远物也。其出也，肆夏而送之，盖重礼也。祀帝于郊，敬之至也。宗庙之祭，仁之至也。丧礼，忠之至也。备服器，仁之至也。宾客之用币，义之至也。故君子欲观仁义之道，礼其本也。\n
        　　君子曰：甘受和，白受采；忠信之人，可以学礼。茍无忠信之人，则礼不虚道。是以得其人之为贵也。孔子曰：「诵《诗》三百，不足以一献。一献之礼，不足以大飨。大飨之礼，不足以大旅。大旅具矣，不足以飨帝。」毋轻议礼！子路为季氏宰。季氏祭，逮暗而祭，日不足，继之以烛。虽有强力之容、肃敬之心，皆倦怠矣。有司跛倚以临祭，其为不敬大矣。他日祭，子路与，室事交乎户，堂事交乎阶，质明而始行事，晏朝而退。孔子闻之曰：「谁谓由也而不知礼乎？\n
        第十一章　郊特牲\n
        　　郊特牲，而社稷大牢。天子适诸侯，诸侯膳用犊；诸侯适天子，天子赐之礼大牢；贵诚之义也。故天子牲孕弗食也，祭帝弗用也。大路繁缨一就，先路三就，次路五就。郊血，大飨腥，三献爓，一献熟；至敬不飨味而贵气臭也。诸侯为宾，灌用郁鬯。灌用臭也，大飨，尚腶修而已矣。大飨，君三重席而酢焉。三献之介，君专席而酢焉。此降尊以就卑也。飨禘有乐，而食尝无乐，阴阳之义也。凡饮，养阳气也；凡食，养阴气也。故春禘而秋尝；春飨孤子，秋食耆老，其义一也。而食尝无乐。饮，养阳气也，故有乐；食，养阴气也，故无声。凡声，阳也。鼎俎奇而笾豆偶，阴阳之义也。笾豆之实，水土之品也。不敢用亵味而贵多品，所以交于旦明之义也。宾入大门而奏《肆夏》，示易以敬也。卒爵而乐阕，孔子屡叹之。奠酬而工升歌，发德也。歌者在上，匏竹在下，贵人声也。乐由阳来者也，礼由阴作者也，阴阳和而万物得。旅币无方，所以别土地之宜而节远迩之期也。龟为前列，先知也，以钟次之，以和居参之也。虎豹之皮，示服猛也。束帛加璧，往德也。庭燎之百，由齐桓公始也。大夫之奏《肆夏》也，由赵文子始也。朝觐，大夫之私觌，非礼也。大夫执圭而使，所以申信也；不敢私觌，所以致敬也；而庭实私觌，何为乎诸侯之庭？为人臣者，无外交，不敢贰君也。大夫而飨君，非礼也。大夫强而君杀之，义也；由三桓始也。天子无客礼，莫敢为主焉。君适其臣，升自阼阶，不敢有其室也。觐礼，天子不下堂而见诸侯。下堂而见诸侯，天子之失礼也，由夷王以下。诸侯之宫县，而祭以白牡，击玉磬，朱干设锡，冕而舞《大武》，乘大路，诸侯之僭礼也。台门而旅树，反坫，绣黼，丹朱中衣，大夫之僭礼也。故天子微，诸侯僭；大夫强，诸侯胁。于此相贵以等，相觌以货，相赂以利，而天下之礼乱矣。诸侯不敢祖天子，大夫不敢祖诸侯。而公庙之设于私家，非礼也，由三桓始也。\n
        　　天子存二代之后，犹尊贤也，尊贤不过二代。诸侯不臣寓公。故古者寓公不继世。君之南乡，答阳之义也。臣之北面，答君也。大夫之臣不稽首，非尊家臣，以辟君也。大夫有献弗亲，君有赐不面拜，为君之答己也。乡人禓，孔子朝服立于阼，存室神也。孔子曰：「射之以乐也，何以听，何以射？」孔子曰：「士，使之射，不能，则辞以疾。县弧之义也。」孔子曰：「三日齐，一日用之，犹恐不敬；二日伐鼓，何居？」孔子曰：「绎之于库门内，祊之于东方，朝市之于西方，失之矣。」\n
        　　社祭土而主阴气也。君南乡于北墉下，答阴之义也。日用甲，用日之始也。天子大社必受霜露风雨，以达天地之气也。是故丧国之社屋之，不受天阳也。薄社北牖，使阴明也。社所以神地之道也。地载万物，天垂象。取财于地，取法于天，是以尊天而亲地也，故教民美报焉。家主中溜而国主社，示本也。唯为社事，单出里。唯为社田，国人毕作。唯社，丘乘共粢盛，所以报本反始也。季春出火，为焚也。然后简其车赋，而历其卒伍，而君亲誓社，以习军旅。左之右之，坐之起之，以观其习变也；而流示之禽，而盐诸利，以观其不犯命也。求服其志，不贪其得，故以战则克，以祭则受福。\n
        　　天子适四方，先柴。郊之祭也，迎长日之至也，大报天而主日也。兆于南郊，就阳位也。扫地而祭，于其质也。器用陶匏，以象天地之性也。于郊，故谓之郊。牲用骍，尚赤也；用犊，贵诚也。郊之用辛也，周之始郊日以至。卜郊，受命于祖庙，作龟于祢宫，尊祖亲考之义也。卜之日，王立于泽，亲听誓命，受教谏之义也。献命库门之内，戒百官也。大庙之命，戒百姓也。祭之日，王皮弁以听祭报，示民严上也。丧者不哭，不敢凶服，汜扫反道，乡为田烛。弗命而民听上。祭之日，王被衮以象天，戴冕，璪十有二旒，则天数也。乘素车，贵其质也。旗十有二旒，龙章而设日月，以象天也。天垂象，圣人则之。郊所以明天道也。帝牛不吉，以为稷牛。帝牛必在涤三月，稷牛唯具。所以别事天神与人鬼也。万物本乎天，人本乎祖，此所以配上帝也。郊之祭也，大报本反始也。\n
        　　天子大蜡八。伊耆氏始为蜡，蜡也者，索也。岁十二月，合聚万物而索飨之也。蜡之祭也：主先啬，而祭司啬也。祭百种以报啬也。飨农及邮表畷，禽兽，仁之至、义之尽也。古之君子，使之必报之。迎猫，为其食田鼠也；迎虎，为其食田豕也，迎而祭之也。祭坊与水庸，事也。曰「土反其宅」，水归其壑，昆虫毋作，草木归其泽。皮弁素服而祭。素服，以送终也。葛带榛杖，丧杀也。蜡之祭，仁之至、义之尽也。黄衣黄冠而祭，息田夫也。野夫黄冠；黄冠，草服也。大罗氏，天子之掌鸟兽者也，诸侯贡属焉。草笠而至，尊野服也。罗氏致鹿与女，而诏客告也。以戒诸侯曰：「好田好女者亡其国。」天子树瓜华，不敛藏之种也。八蜡以记四方。四方年不顺成，八蜡不通，以谨民财也。顺成之方，其蜡乃通，以移民也。既蜡而收，民息已。故既蜡，君子不兴功。\n
        　　恒豆之菹，水草之和气也；其醢，陆产之物也。加豆，陆产也；其醢，水物也。笾豆之荐，水土之品也，不敢用常亵味而贵多品，所以交于神明之义也，非食味之道也。先王之荐，可食也而不可耆也。卷冕路车，可陈也而不可好也。武壮，而不可乐也。宗庙之威，而不可安也。宗庙之器，可用也而不可便其利也，所以交于神明者，不可以同于所安乐之义也。酒醴之美，玄酒明水之尚，贵五味之本也。黼黻文绣之美，疏布之尚，反女功之始也。莞簟之安，而蒲越稿鞂之尚，明之也。大羹不和，贵其质也。大圭不琢，美其质也。丹漆雕几之美，素车之乘，尊其朴也，贵其质而已矣。所以交于神明者，不可同于所安亵之甚也。如是而后宜。鼎俎奇而笾豆偶，阴阳之义也。黄目，郁气之上尊也。黄者中也；目者气之清明者也。言酌于中而清明于外也，祭天，扫地而祭焉，于其质而已矣。酰醢之美，而煎盐之尚，贵天产也。割刀之用，而鸾刀之贵，贵其义也。声和而后断也。\n
        　　冠义：始冠之，缁布之冠也。大古冠布，齐则缁之。其緌也，孔子曰：「吾未之闻也。冠而敝之可也。」适子冠于阼，以着代也。醮于客位，加有成也。三加弥尊，喻其志也。冠而字之，敬其名也。委貌，周道也。章甫，殷道也。毋追，夏后氏之道也。周弁，殷冔，夏收。三王共皮弁素积。无大夫冠礼，而有其昏礼。古者，五十而后爵，何大夫冠礼之有？诸侯之有冠礼，夏之末造也。天子之元子，士也。天下无生而贵者也。继世以立诸侯，象贤也。以官爵人，德之杀也。死而谥，今也；古者生无爵，死无谥。礼之所尊，尊其义也。失其义，陈其数，祝史之事也。故其数可陈也，其义难知也。知其义而敬守之，天子之所以治天下也。\n
        　　天地合而后万物兴焉。夫昏礼，万世之始也。取于异姓，所以附远厚别也。币必诚，辞无不腆。告之以直信；信，事人也；信，妇德也。壹与之齐，终身不改。故夫死不嫁。男子亲迎，男先于女，刚柔之义也。天先乎地，君先乎臣，其义一也。执挚以相见，敬章别也。男女有别，然后父子亲，父子亲然后义生，义生然后礼作，礼作然后万物安。无别无义，禽兽之道也。婿亲御授绥，亲之也。亲之也者，亲之也。敬而亲之，先王之所以得天下也。出乎大门而先，男帅女，女从男，夫妇之义由此始也。妇人，从人者也；幼从父兄，嫁从夫，夫死从子。夫也者，夫也；夫也者，以知帅人者也。玄冕斋戒，鬼神阴阳也。将以为社稷主，为先祖后，而可以不致敬乎？共牢而食，同尊卑也。故妇人无爵，从夫之爵，坐以夫之齿。器用陶匏，尚礼然也。三王作牢用陶匏。厥明，妇盥馈。舅姑卒食，妇馂余，私之也。舅姑降自西阶，妇降自阼阶，授之室也。昏礼不用乐，幽阴之义也。乐，阳气也。昏礼不贺，人之序也。\n
        　　有虞氏之祭也，尚用气；血腥爓祭，用气也。殷人尚声，臭味未成，涤荡其声；乐三阕，然后出迎牲。声音之号，所以诏告于天地之间也。周人尚臭，灌用鬯臭，郁合鬯；臭，阴达于渊泉。灌以圭璋，用玉气也。既灌，然后迎牲，致阴气也。萧合黍稷；臭，阳达于墙屋。故既奠，然后焫萧合膻芗。凡祭，慎诸此。魂气归于天，形魄归于地。故祭，求诸阴阳之义也。殷人先求诸阳，周人先求诸阴。诏祝于室，坐尸于堂，用牲于庭，升首于室。直祭，祝于主；索祭，祝于祊。不知神之所在，于彼乎？于此乎？或诸远人乎？祭于祊，尚曰求诸远者与？祊之为言倞也，肵之为言敬也。富也者福也，首也者，直也。相，飨之也。嘏，长也，大也。尸，陈也。毛血，告幽全之物也。告幽全之物者，贵纯之道也。血祭，盛气也。祭肺肝心，贵气主也。祭黍稷加肺，祭齐加明水，报阴也。取膟菺燔燎，升首，报阳也。明水涚齐，贵新也。凡涚，新之也。其谓之明水也，由主人之絜着此水也。君再拜稽首，肉袒亲割，敬之至也。敬之至也，服也。拜，服也；稽首，服之甚也；肉袒，服之尽也。祭称孝孙孝子，以其义称也；称曾孙某，谓国家也。祭祀之相，主人自致其敬，尽其嘉，而无与让也。腥肆爓腍祭，岂知神之所飨也？主人自尽其敬而已矣。举斝角，诏妥尸。古者，尸无事则立，有事而后坐也。尸，神象也。祝，将命也。缩酌用茅，明酌也。醆酒涚于清，汁献涚于醆酒；犹明清与醆酒于旧泽之酒也。祭有祈焉，有报焉，有由辟焉。齐之玄也，以阴幽思也。故君子三日齐，必见其所祭者。\n
        第十二章　内则\n
        　　后王命冢宰，降德于众兆民。子事父母，鸡初鸣，咸盥漱，栉縰笄总，拂髦冠緌缨，端韠绅，搢笏。左右佩用，左佩纷帨、刀、砺、小觿、金燧，右佩玦、捍、管、遰、大觿、木燧，偪，屦着綦。妇事舅姑，如事父母。鸡初鸣，咸盥漱，栉縰，笄总，衣绅。左佩纷帨、刀、砺、小觿、金燧，右佩箴、管、线、纩，施縏帙，大觿、木燧、衿缨，綦屦。以适父母舅姑之所，及所，下气怡声，问衣燠寒，疾痛苛痒，而敬抑搔之。出入，则或先或后，而敬扶持之。进盥，少者奉盘，长者奉水，请沃盥，盥卒授巾。问所欲而敬进之，柔色以温之，饘酏、酒醴、芼羹、菽麦、蕡稻、黍粱、秫唯所欲，枣、栗、饴、蜜以甘之，堇、荁、枌、榆免槁薧滫以滑之，脂膏以膏之，父母舅姑必尝之而后退。男女未冠笄者，鸡初鸣，咸盥漱，栉縰，拂髦总角，衿缨，皆佩容臭，昧爽而朝，问何食饮矣。若已食则退，若未食则佐长者视具。凡内外，鸡初鸣，咸盥漱，衣服，敛枕簟，洒扫室堂及庭，布席，各从其事。孺子蚤寝晏起，唯所欲，食无时。由命士以上，父子皆异宫。昧爽而朝，慈以旨甘，日出而退，各从其事，日入而夕，慈以旨甘。父母舅姑将坐，奉席请何乡；将衽，长者奉席请何趾。少者执床与坐，御者举几，敛席与簟，县衾箧枕，敛簟而襡之。父母舅姑之衣衾簟席枕几不传，杖屦只敬之，勿敢近。敦牟卮匜，非馂莫敢用；与恒食饮，非馂，莫之敢饮食。父母在，朝夕恒食，子妇佐馂，既食恒馂，父没母存，冢子御食，群子妇佐馂如初，旨甘柔滑，孺子馂。在父母舅姑之所，有命之，应唯敬对。进退周旋慎齐，升降出入揖游，不敢哕噫、嚏咳、欠伸、跛倚、睇视，不敢唾洟；寒不敢袭，痒不敢搔；不有敬事，不敢袒裼，不涉不撅，亵衣衾不见里。父母唾洟不见，冠带垢，和灰请漱；衣裳垢，和灰请浣；衣裳绽裂，纫箴请补缀。五日，则燂汤请浴，三日具沐，其间面垢，燂潘请靧；足垢，燂汤请洗。少事长，贱事贵，共帅时。男不言内，女不言外。非祭非丧，不相授器。其相授，则女受以篚，其无篚则皆坐奠之而后取之。外内不共井，不共湢浴，不通寝席，不通乞假，男女不通衣裳，内言不出，外言不入。男子入内，不啸不指，夜行以烛，无烛则止。女子出门，必拥蔽其面，夜行以烛，无烛则止。道路：男子由右，女子由左。子妇孝者、敬者，父母舅姑之命，勿逆勿怠。若饮食之，虽不耆，必尝而待；加之衣服，虽不欲，必服而待；加之事，人待之，己虽弗欲，姑与之，而姑使之，而后复之。子妇有勤劳之事，虽甚爱之，姑纵之，而宁数休之。子妇未孝未敬，勿庸疾怨，姑教之；若不可教，而后怒之；不可怒，子放妇出，而不表礼焉。父母有过，下气怡色，柔声以谏。谏若不入，起敬起孝，说则复谏；不说，与其得罪于乡党州闾，宁孰谏。父母怒、不说，而挞之流血，不敢疾怨，起敬起孝。父母有婢子若庶子、庶孙，甚爱之，虽父母没，没身敬之不衰。子有二妾，父母爱一人焉，子爱一人焉，由衣服饮食，由执事，毋敢视父母所爱，虽父母没不衰。子甚宜其妻，父母不说，出；子不宜其妻，父母曰：「是善事我。」子行夫妇之礼焉，没身不衰。\n
        　　父母虽没，将为善，思贻父母令名，必果；将为不善，思贻父母羞辱，必不果。舅没则姑老，冢妇所祭祀、宾客，每事必请于姑，介妇请于冢妇。舅姑使冢妇，毋怠，不友无礼于介妇。舅姑若使介妇，毋敢敌耦于冢妇，不敢并行，不敢并命，不敢并坐。凡妇，不命适私室，不敢退。妇将有事，大小必请于舅姑。子妇无私货，无私畜，无私器，不敢私假，不敢私与。妇或赐之饮食、衣服、布帛、佩帨、茝兰，则受而献诸舅姑，舅姑受之则喜，如新受赐，若反赐之则辞，不得命，如更受赐，藏以待乏。妇若有私亲兄弟将与之，则必复请其故，赐而后与之。适子庶子只事宗子宗妇，虽贵富，不敢以贵富入宗子之家，虽众车徒舍于外，以寡约入。子弟犹归器衣服裘衾车马，则必献其上，而后敢服用其次也；若非所献，则不敢以入于宗子之门，不敢以贵富加于父兄宗族。若富，则具二牲，献其贤者于宗子，夫妇皆齐而宗敬焉，终事而后敢私祭。\n
        　　饭：黍，稷，稻，粱，白黍，黄粱，稰，穛。\n
        　　膳：膷，臐，膮，醢，牛炙。醢，牛胾，醢，牛脍。羊炙，羊胾，醢，豕炙。醢，豕胾，芥酱，鱼脍。雉，兔，鹑，鷃。\n
        　　饮：重醴，稻醴清糟，黍醴清糟，粱醴清糟，或以酏为醴，黍酏，浆，水，醷，滥。\n
        　　酒：清、白。\n
        　　羞：糗，饵，粉，酏。\n
        　　食：蜗醢而菰食，雉羹；麦食，脯羹，鸡羹；析稌，犬羹，兔羹；和糁不蓼。濡豚，包苦实蓼；濡鸡，醢酱实蓼；濡鱼，卵酱实蓼；濡鳖，醢酱实蓼。腶修，蚳醢，脯羹，兔醢，糜肤，鱼醢，鱼脍，芥酱，麋腥，醢，酱，桃诸，梅诸，卵盐。\n
        　　凡食齐视春时，羹齐视夏时，酱齐视秋时，饮齐视冬时。凡和，春多酸，夏多苦，秋多辛，冬多咸，调以滑甘。牛宜稌，羊宜黍，豕宜稷，犬宜粱，雁宜麦，鱼宜菰。春宜羔豚膳膏芗，夏宜腒鱐膳膏臊，秋宜犊麑膳膏腥，冬宜鲜羽膳膏膻。牛修，鹿脯，田豕脯，糜脯，麇脯，麋、鹿、田豕、麇，皆有轩，雉兔皆有芼。爵，鷃，蜩，范，芝栭，菱，椇，枣，栗，榛，柿，瓜，桃，李，梅，杏，楂，梨，姜，桂。大夫燕食，有脍无脯，有脯无脍。士不贰羹胾，庶人耆老不徒食。脍：春用葱，秋用芥、豚；春用韭，秋用蓼。脂用葱，膏用薤，三牲用藙，和用酰，兽用梅。鹑羹、鸡羹、鴽，酿之蓼。鲂鱮烝，雏烧，雉，芗无蓼。不食雏鳖，狼去肠，狗去肾，狸去正脊，兔去尻，狐去首，豚去脑，鱼去乙，鳖去丑。肉曰脱之，鱼曰作之，枣曰新之，栗曰撰之，桃曰胆之，柤梨曰攒之。牛夜鸣则庮，羊泠毛而毳、膻，狗赤股而躁、臊，鸟麃色而沙鸣、郁，豕望视而交睫、腥，马黑脊而般臂、漏，雏尾不盈握弗食，舒雁翠，鹄鸮胖，舒凫翠，鸡肝，雁肾，鸨奥，鹿胃。肉腥细者为脍，大者为轩；或曰麋鹿鱼为菹，麇为辟鸡，野豕为轩，兔为宛脾，切葱若薤，实诸酰以柔之。羹食，自诸侯以下至于庶人无等。大夫无秩膳，大夫七十而有阁，天子之阁。左达五，右达五，公侯伯于房中五，大夫于阁三，士于坫一。\n
        　　凡养老：有虞氏以燕礼，夏后氏以飨礼，殷人以食礼，周人修而兼用之。凡五十养于乡，六十养于国，七十养于学，达于诸侯。八十拜君命，一坐再至，瞽亦如之，九十者使人受。五十异粻，六十宿肉，七十二膳，八十常珍，九十饮食不违寝，膳饮从于游可也。六十岁制，七十时制，八十月制，九十日修，唯绞紟衾冒，死而后制。五十始衰，六十非肉不饱，七十非帛不暖，八十非人不暖，九十虽得人不暖矣。五十杖于家，六十杖于乡，七十杖于国，八十杖于朝，九十者天子欲有问焉，则就其室以珍从。七十不俟朝，八十月告存，九十日有秩。五十不从力政，六十不与服戎，七十不与宾客之事，八十齐丧之事弗及也。五十而爵，六十不亲学，七十致政；凡自七十以上，唯衰麻为丧。凡三王养老皆引年，八十者一子不从政，九十者其家不从政；瞽亦如之。凡父母在，子虽老不坐。有虞氏养国老于上庠，养庶老于下庠；夏后氏养国老于东序，养庶老于西序；殷人养国老于右学，养庶老于左学；周人养国老于东胶，养庶老于虞庠，虞庠在国之西郊。有虞氏皇而祭，深衣而养老；夏后氏收而祭，燕衣而养老；殷人冔而祭，缟衣而养老；周人冕而祭，玄衣而养老。\n
        　　曾子曰：「孝子之养老也，乐其心不违其志，乐其耳目，安其寝处，以其饮食忠养之孝子之身终，终身也者，非终父母之身，终其身也；是故父母之所爱亦爱之，父母之所敬亦敬之，至于犬马尽然，而况于人乎！」凡养老，五帝宪，三王有乞言。五帝宪，养气体而不乞言，有善则记之为惇史。三王亦宪，既养老而后乞言，亦微其礼，皆有惇史。\n
        　　淳熬：煎醢，加于陆稻上，沃之以膏曰淳熬。淳毋煎醢，加于黍食上，沃之以膏曰淳毋。\n
        　　炮：取豚若将，刲之刳之，实枣于其腹中，编萑以苴之，涂之以谨涂，炮之，涂皆干，擘之，濯手以摩之，去其皽，为稻粉糔溲之以为酏，以付豚煎诸膏，膏必灭之，巨镬汤以小鼎芗脯于其中，使其汤毋灭鼎，三日三夜毋绝火，而后调之以酰醢。\n
        　　捣珍：取牛羊麋鹿麇之肉必脄，每物与牛若一捶，反侧之，去其饵，熟出之，去其饵，柔其肉。\n
        　　渍：取牛肉必新杀者，薄切之，必绝其理；湛诸美酒，期朝而食之以醢若酰醷。\n
        　　为熬：捶之，去其皽，编萑布牛肉焉，屑桂与姜以洒诸上而盐之，干而食之。施羊亦如之，施麋、施鹿、施麇皆如牛羊。欲濡肉则释而煎之以醢，欲干肉则捶而食之。\n
        　　糁：取牛羊豕之肉，三如一小切之，与稻米；稻米二肉一，合以为饵煎之。\n
        　　肝菺：取狗肝一，幪之，以其菺濡炙之，举焦，其菺不蓼；取稻米举糔溲之，小切狼臅膏，以与稻米为酏。\n
        　　礼，始于谨夫妇，为宫室，辨外内。男子居外，女子居内，深宫固门，阍寺守之。男不入，女不出。男女不同椸枷，不敢悬于夫之楎椸，不敢藏于夫之箧笥，不敢共湢浴。夫不在，敛枕箧簟席、襡器而藏之。少事长，贱事贵，咸如之。夫妇之礼，唯及七十，同藏无间。故妾虽老，年未满五十，必与五日之御。将御者，齐，漱浣，慎衣服，栉縰笄，总角，拂髦，衿缨綦屦。虽婢妾，衣服饮食必后长者。妻不在，妾御莫敢当夕。\n
        　　妻将生子，及月辰，居侧室，夫使人日再问之，作而自问之，妻不敢见，使姆衣服而对，至于子生，夫复使人日再问之，夫齐则不入侧室之门。子生，男子设弧于门左，女子设帨于门右。三日，始负子，男射女否。国君世子生，告于君，接以大牢，宰掌具。三日，卜士负之，吉者宿齐朝服寝门外，诗负之，射人以桑弧蓬矢六。射天地四方，保受乃负之，宰醴负子，赐之束帛，卜士之妻、大夫之妾，使食子。凡接子，择日，冢子则大牢，庶人特豚，士特豕，大夫少牢，国君世子大牢，其非冢子，则皆降一等。异为孺子室于宫中，择于诸母与可者，必求其宽裕慈惠、温良恭敬、慎而寡言者，使为子师，其次为慈母，其次为保母，皆居子室，他人无事不往。三月之末，择日剪发为鬌，男角女羁，否则男左女右。是日也，妻以子见于父，贵人则为衣服，由命士以下，皆漱浣，男女夙兴，沐浴衣服，具视朔食，夫入门，升自阼阶。立于阼西乡，妻抱子出自房，当楣立东面。姆先，相曰：「母某敢用时日只见孺子。」夫对曰：「钦有帅。」父执子之右手，咳而名之。妻对曰：「记有成。」遂左还，授师，子师辩告诸妇诸母名，妻遂适寝。夫告宰名，宰辩告诸男名，书曰：「某年某月某日某生。」而藏之，宰告闾史，闾史书为二，其一藏诸闾府，其一献诸州史；州史献诸州伯，州伯命藏诸州府。夫入食如养礼。世子生，则君沐浴朝服，夫人亦如之，皆立于阼阶西乡，世妇抱子升自西阶，君名之，乃降。适子庶子见于外寝，抚其首咳而名之，礼帅初，无辞。凡名子，不以日月，不以国，不以隐疾；大夫、士之子，不敢与世子同名。妾将生子，及月辰，夫使人日一问之。子生三月之末，漱浣夙齐，见于内寝，礼之如始入室；君已食，彻焉，使之特馂，遂入御。公庶子生，就侧室。三月之末，其母沐浴朝服见于君，摈者以其子见，君所有赐，君名之。众子，则使有司名之。庶人无侧室者，及月辰，夫出居群室，其问之也，与子见父之礼，无以异也。凡父在，孙见于祖，祖亦名之，礼如子见父，无辞。食子者，三年而出，见于公宫则劬。大夫之子有食母，士之妻自养其子。由命士以上及大夫之子，旬而见。冢子未食而见，必执其右手，适子庶子已食而见，必循其首。子能食食，教以右手。能言，男唯女俞。男鞶革，女鞶丝。六年教之数与方名。七年男女不同席，不共食。八年出入门户及即席饮食，必后长者，始教之让。九年教之数日。十年出就外傅，居宿于外，学书计，衣不帛襦裤，礼帅初，朝夕学幼仪，请肄简谅。十有三年学乐，诵《诗》，舞《勺》，成童舞《象》，学射御。二十而冠，始学礼，可以衣裘帛，舞《大夏》，惇行孝弟，博学不教，内而不出。三十而有室，始理男事，博学无方，孙友视志。四十始仕，方物出谋发虑，道合则服从，不可则去。五十命为大夫，服官政。七十致事。凡男拜尚左手。女子十年不出，姆教婉娩听从，执麻枲，治丝茧，织纴组紃，学女事以共衣服，观于祭祀，纳酒浆、、笾豆、菹醢，礼相助奠。十有五年而笄，二十而嫁；有故，二十三年而嫁。聘则为妻，奔则为妾。凡女拜尚右手。\n
        第十三章　玉藻\n
        　　天子玉藻，十有二旒，前后邃延，龙卷以祭。玄端而朝日于东门之外，听朔于南门之外，闰月则阖门左扉，立于其中。皮弁以日视朝，遂以食，日中而馂，奏而食。日少牢，朔月大牢；五饮：上水、浆、酒、醴、酏。卒食，玄端而居。动则左史书之，言则右史书之，御瞽几声之上下。年不顺成，则天子素服，乘素车，食无乐。诸侯玄端以祭，裨冕以朝，皮弁以听朔于大庙，朝服以日视朝于内朝。朝，辨色始入。君日出而视之，退适路寝，听政，使人视大夫，大夫退，然后适小寝寝，释服。又朝服以食，特牲三俎祭肺，夕深衣，祭牢肉，朔月少牢，五俎四簋，子卯稷食菜羹，夫人与君同庖。\n
        　　君无故不杀牛，大夫无故不杀羊，士无故不杀犬、豕。君子远庖厨，凡有血气之类，弗身践也。至于八月不雨，君不举。年不顺成，君衣布搢本，关梁不租，山泽列而不赋，土功不兴，大夫不得造车马。卜人定龟，史定墨，君定体。君羔幦虎犆；大夫齐车，鹿幦豹犆，朝车；士齐车，鹿幦豹犆。君子之居恒当户，寝恒东首。若有疾风迅雷甚雨，则必变，虽夜必兴，衣服冠而坐。日五盥，沐稷而靧粱，栉用椫栉，发曦用象栉，进禨进羞，工乃升歌。浴用二巾，上絺下绤，出杅，履蒯席，连用汤，履蒲席，衣布曦身，乃屦进饮。将适公所，宿齐戒，居外寝，沐浴，史进象笏，书思对命；既服，习容观玉声，乃出，揖私朝，辉如也，登车则有光矣。天子搢挺，方正于天下也，诸侯荼，前诎后直，让于天子也，大夫前诎后诎，无所不让也。\n
        　　侍坐，则必退席；不退，则必引而去君之党。登席不由前，为躐席。徒坐不尽席尺，读书，食，则齐，豆去席尺。若赐之食而君客之，则命之祭，然后祭；先饭辩尝羞，饮而俟。若有尝羞者，则俟君之食，然后食，饭，饮而俟。君命之羞，羞近者，命之品尝之，然后唯所欲。凡尝远食，必顺近食。君未覆手，不敢飧；君既食，又饭飧，饭飧者，三饭也。君既彻，执饭与酱，乃出，授从者。凡侑食，不尽食；食于人不饱。唯水浆不祭，若祭为已侪卑。君若赐之爵，则越席再拜稽首受，登席祭之，饮卒爵而俟君卒爵，然后授虚爵。君子之饮酒也，受一爵而色洒如也，二爵而言言斯，礼已三爵而油油以退，退则坐取屦，隐辟而后屦，坐左纳右，坐右纳左。凡尊必上玄酒，唯君面尊，唯飨野人皆酒，大夫侧尊用棜，士侧尊用禁。\n
        　　始冠，缁布冠，自诸侯下达，冠而敝之可也。玄冠朱组缨，天子之冠也。缁布冠缋緌，诸侯之冠也。玄冠丹组缨，诸侯之齐冠也。玄冠綦组缨，士之齐冠也。缟冠玄武，子姓之冠也。缟冠素纰，既祥之冠也。垂緌五寸，惰游之士也，玄冠缟武，不齿之服也。居冠属武，自天子下达，有事然后緌。五十不散送，亲没不髦，大帛不緌。衣冠紫緌，自鲁桓公始也。\n
        　　朝玄端，夕深衣。深衣三袪，缝齐倍要，衽当旁，袂可以回肘。长中继掩尺。袷二寸，祛尺二寸，缘广寸半。以帛裹布，非礼也。士不衣织，无君者不贰采。衣正色，裳间色。非列采不入公门，振絺绤不入公门，表裘不入公门，袭裘不入公门。纩为茧，缊为袍，褝为絅，帛为褶。朝服之以缟也，自季康子始也。孔子曰：「朝服而朝，卒朔然后服之。」曰：「国家未道，则不充其服焉。」唯君有黼裘以誓省，大裘非古也。君衣狐白裘，锦衣以裼之。君之右虎裘，厥左狼裘。士不衣狐白。君子狐青裘豹褎，玄绡衣以裼之；麑裘青豻褎，绞衣以裼之；羔裘豹饰，缁衣以裼之；狐裘，黄衣以裼之。锦衣狐裘，诸侯之服也。犬羊之裘不裼，不文饰也不裼。裘之裼也，见美也。吊则袭，不尽饰也；君在则裼，尽饰也。服之袭也，充美也，是故尸袭，执玉龟袭，无事则裼，弗敢充也。\n
        　　笏：天子以球玉；诸侯以象；大夫以鱼须文竹；士竹本，象可也。见于天子与射，无说笏，入大庙说笏，非古也。小功不说笏，当事免则说之。既搢必盥，虽有执于朝，弗有盥矣。凡有指画于君前，用笏造，受命于君前，则书于笏，笏毕用也，因饰焉。笏度二尺有六寸，其中博三寸，其杀六分而去一。\n
        　　韠：君朱，大夫素，士爵韦。圜杀直，天子直，公侯前后方，大夫前方后挫角，士前后正。韠下广二尺，上广一尺，长三尺，其颈五寸，肩革带博二寸。一命缊韨幽衡，再命赤韨幽衡，三命赤韨葱衡。天子素带朱里终辟，而素带终辟，大夫素带辟垂，士练带率下辟，居士锦带，弟子缟带。并纽约，用组、三寸，长齐于带，绅长制，士三尺，有司二尺有五寸。子游曰：「参分带下，绅居二焉，绅韨结三齐。」大夫大带四寸。杂带，君朱绿；大夫玄华，士缁辟，二寸，再缭四寸。凡带，有率无箴功，肆束及带勤者，有事则收之，走则拥之。王后袆衣，夫人揄狄；君命屈狄，再命袆衣，一命襢衣，士褖衣。唯世妇命于奠茧，其它则皆从男子。\n
        　　凡侍于君，绅垂，足如履齐，颐溜垂拱，视下而听上，视带以及袷，听乡任左。凡君召，以三节：二节以走，一节以趋。在官不俟屦，在外不俟车。士于大夫，不敢拜迎而拜送；士于尊者，先拜进面，答之拜则走。士于君所言，大夫没矣，则称谥若字，名士。与大夫言，名士字大夫。于大夫所，有公讳无私讳。凡祭不讳，庙中不讳，教学临文不讳。古之君子必佩玉，右征角，左宫羽。趋以《采齐》，行以《肆夏》，周还中规，折还中矩，进则揖之，退则扬之，然后玉锵鸣也。故君子在车，则闻鸾和之声，行则鸣佩玉，是以非辟之心，无自入也。\n
        　　君在不佩玉，左结佩，右设佩，居则设佩，朝则结佩，齐则綪结佩而爵韨。凡带必有佩玉，唯丧否。佩玉有冲牙；君子无故，玉不去身，君子于玉比德焉。天子佩白玉而玄组绶，公侯佩山玄玉而朱组绶，大夫佩水苍玉而纯组绶，世子佩瑜玉而綦组绶，士佩瓀玟而缊组绶。孔子佩象环五寸，而綦组绶。\n
        　　童子之节也，缁布衣锦缘，锦绅，并纽锦，束发皆朱锦也。童子不裘不帛，不屦絇，无缌服。听事不麻，无事则立主人之北面，见先生从人而入。侍食于先生异爵者，后祭先饭。客祭，主人辞曰：「不足祭也。」客飧，主人辞以疏。主人自置其酱，则客自彻之。一室之人，非宾客，一人彻。壹食之人，一人彻。凡燕食，妇人不彻。食枣桃李，弗致于核，瓜祭上环，食中弃所操。凡食果实者后君子，火孰者先君子。有庆，非君赐不贺。孔子食于季氏，不辞，不食肉而飧。\n
        　　君赐车马，乘以拜赐；衣服，服以拜赐；君未有命，弗敢即乘服也。君赐，稽首，据掌致诸地；酒肉之赐，弗再拜。凡赐，君子与小人不同日。凡献于君，大夫使宰，士亲，皆再拜稽首送之。膳于君，有荤桃茢，于大夫去茢，于士去荤，皆造于膳宰。大夫不亲拜，为君之答己也。大夫拜赐而退，士待诺而退，又拜，弗答拜。大夫亲赐士，士拜受，又拜于其室。衣服，弗服以拜。敌者不在，拜于其室。凡于尊者有献，而弗敢以闻。士于大夫不承贺，下大夫于上大夫承贺。亲在，行礼于人称父，人或赐之，则称父拜之。礼不盛，服不充，故大裘不裼，乘路车不式。\n
        　　父命呼，唯而不诺，手执业则投之，食在口则吐之，走而不趋。亲老，出不易方，复不过时。亲癠色容不盛，此孝子之疏节也。父殁而不能读父之书，手泽存焉尔；母殁而杯圈不能饮焉，口泽之气存焉尔。\n
        　　君入门，介拂闑，大夫中枨与闑之间，士介拂枨。宾入不中门，不履阈，公事自闑西，私事自闑东。君与尸行接武，大夫继武，士中武，徐趋皆用是。疾趋则欲发而手足毋移，圈豚行不举足，齐如流，席上亦然。端行，颐溜如矢，弁行，剡剡起屦，执龟玉，举前曳踵，蹜蹜如也。凡行容愓愓，庙中齐齐，朝庭济济翔翔。君子之容舒迟，见所尊者齐遬。足容重，手容恭，目容端，口容止，声容静，头容直，气容肃，立容德，色容庄，坐如尸，燕居告温温。凡祭，容貌颜色，如见所祭者。丧容累累，色容颠颠，视容瞿瞿梅梅，言容茧茧，戎容暨暨，言容詻詻，色容厉肃，视容清明。立容辨，卑毋谄，头颈必中，山立时行，盛气颠实，扬休玉色。凡自称：天子曰予一人，伯曰天子之力臣。诸侯之于天子曰某土之守臣某，其在边邑，曰某屏之臣某。其于敌以下曰寡人，小国之君曰孤，摈者亦曰孤。上大夫曰下臣，摈者曰寡君之老，下大夫自名，摈者曰寡大夫。世子自名，摈者曰寡君之适，公子曰臣孽。士曰传遽之臣，于大夫曰外私。大夫私事使，私人摈则称名，公士摈则曰寡大夫、寡君之老。大夫有所往，必与公士为宾也。\n
        第十四章　明堂位\n
        　　昔者周公朝诸侯于明堂之位：天子负斧依南乡而立；三公，中阶之前，北面东上。诸侯之位，阼阶之东，西面北上。诸伯之国，西阶之西，东面北上。诸子之国，门东，北面东上。诸男之国，门西，北面东上。九夷之国，东门之外，西面北上。八蛮之国，南门之外，北面东上。六戎之国，西门之外，东面南上。五狄之国，北门之外，南面东上。九采之国，应门之外，北面东上。四塞，世告至。此周公明堂之位也。明堂也者，明诸侯之尊卑也。\n
        　　昔殷纣乱天下，脯鬼侯以飨诸侯。是以周公相武王以伐纣。武王崩，成王幼弱，周公践天子之位以治天下；六年，朝诸侯于明堂，制礼作乐，颁度量，而天下大服；七年，致政于成王；成王以周公为有勋劳于天下，是以封周公于曲阜，地方七百里，革车千乘，命鲁公世世祀周公天以子之礼乐。\n
        　　是以鲁君，孟春乘大路，载弧韣；旗十有二旒，日月之章；祀帝于郊，配以后稷。天子之礼也。季夏六月，以禘礼祀周公于大庙，牲用白牡；尊用牺象山罍；郁尊用黄目；灌用玉瓒大圭；荐用玉豆雕篹；爵用玉琖，仍雕，加以璧散璧角；俎用梡嶡；升歌《清庙》，下管《象》；朱干玉戚，冕而舞《大武》；皮弁素积，裼而舞《大夏》。昧，东夷之乐也；《任》，南蛮之乐也。纳夷蛮之乐于大庙，言广鲁于天下也。\n
        　　君卷冕立于阼，夫人副袆立于房中。君肉袒迎牲于门；夫人荐豆笾。卿、大夫赞君，命妇赞夫人：各扬其职。百官废职服大刑，而天下大服。是故，夏礿、秋尝、冬烝，春社、秋省而遂大蜡，天子之祭也。\n
        　　大庙，天子明堂。库门，天子皋门。雉门，天子应门。振木铎于朝，天子之政也。山节藻棁，复庙重檐，刮楹达乡，反坫出尊，崇坫康圭，疏屏；天子之庙饰也。\n
        　　鸾车，有虞氏之路也。钩车，夏后氏之路也。大路，殷路也。乘路，周路也。有虞氏之旗，夏后氏之绥，殷之大白，周之大赤。夏后氏骆马，黑鬣。殷人白马，黑首。周人黄马，蕃鬣。夏后氏，牲尚黑，殷白牡，周骍刚。\n
        　　泰，有虞氏之尊也。山罍，夏后氏之尊也。着，殷尊也。牺象，周尊也。爵，夏后氏以琖，殷以斝，周以爵。灌尊，夏后氏以鸡夷。殷以斝，周以黄目。其勺，夏后氏以龙勺，殷以疏勺，周以蒲勺。土鼓蒉桴苇龠，伊耆氏之乐也。拊搏玉磬揩击，大琴大瑟，中琴小瑟，四代之乐器也。\n
        　　鲁公之庙，文世室也。武公之庙，武世室也。米廪，有虞氏之庠也；序，夏后氏之序也；瞽宗，殷学也；頖宫，周学也。\n
        　　崇鼎，贯鼎，大璜，封父龟，天子之器也。越棘，大弓，天子之戎器也。夏后氏之鼓，足。殷，楹鼓；周，县鼓。垂之和钟，叔之离磬，女娲之笙簧。夏后氏之龙簨虡，殷之崇牙，周之璧翣。\n
        　　有虞氏之两敦，夏后氏之四连，殷之六瑚，周之八簋。俎，有虞氏以梡，夏后氏以嶡，殷以椇，周以房俎。夏后氏以楬豆，殷玉豆，周献豆。有虞氏服韨，夏后氏山，殷火，周龙章。有虞氏祭首，夏后氏祭心，殷祭肝，周祭肺。夏后氏尚明水，殷尚醴，周尚酒。有虞氏官五十，夏后氏官百，殷二百，周三百。有虞氏之绥，夏后氏之绸练，殷之崇牙，周之璧翣。\n
        　　凡四代之服、器、官，鲁兼用之。是故，鲁，王礼也，天下传之久矣。君臣，未尝相弒也；礼乐刑法政俗，未尝相变也，天下以为有道之国。是故，天下资礼乐焉。\n
        第十五章　丧服小记\n
        　　斩衰，括发以麻；为母，括发以麻，免而以布。齐衰，恶笄以终丧。男子冠而妇人笄，男子免而妇人髽。其义：为男子则免，为妇人则髽。苴杖，竹也；削杖，桐也。祖父卒，而后为祖母后者三年。为父母，长子稽颡。大夫吊之，虽缌必稽颡。妇人为夫与长子稽颡，其余则否。男主必使同姓，妇主必使异姓。为父后者为出母无服。亲亲，以三为五，以五为九。上杀，下杀，旁杀，而亲毕矣。王者禘其祖之所自出，以其祖配之，而立四庙。庶子王，亦如之。别子为祖，继别为宗，继祢者为小宗。有五世而迁之宗，其继高祖者也。是故，祖迁于上，宗易于下。尊祖故敬宗，敬宗所以尊祖祢也。庶子不祭祖者，明其宗也。庶子不为长子斩，不继祖与祢故也。庶子不祭殇与无后者，殇与无后者从祖祔食。庶子不祭祢者，明其宗也。亲亲尊尊长长，男女之有别，人道之大者也。\n
        　　从服者，所从亡则已。属从者，所从虽没也服。妾从女君而出，则不为女君之子服。礼不王不禘。世子不降妻之父母；其为妻也，与大夫之适子同。父为士，子为天子诸侯，则祭以天子诸侯，其尸服以士服。父为天子诸侯，子为士，祭以士，其尸服以士服。妇当丧而出，则除之。为父母丧，未练而出，则三年。既练而出，则已。未练而反，则期；既练而反，则遂之。\n
        　　再期之丧，三年也；期之丧，二年也。九月七月之丧，三时也；五月之丧，二时也；三月之丧，一时也。故期而祭，礼也；期而除丧，道也。祭不为除丧也。三年而后葬者必再祭，其祭之间不同时而除丧。大功者主人之丧，有三年者，则必为之再祭。朋友，虞祔而已。士妾有子，而为之缌，无子则已。生不及祖父母诸父昆弟，而父税丧，己则否。降而在缌小功者，则税之。为君之父母、妻、长子，君已除丧而后闻丧，则不税。近臣，君服斯服矣；其余，从而服，不从而税。君虽未知丧，臣服已。\n
        　　虞，杖不入于室；祔，杖不升于堂。为君母后者，君母卒，则不为君母之党服。绖杀五分而去一，杖大如绖。妾为君之长子与女君同。除丧者，先重者；易服者，易轻者。无事不辟庙门。哭皆于其次。复与书铭，自天子达于士，其辞一也。男子称名，妇人书姓与伯仲，如不知姓则书氏。\n
        　　斩衰之葛与齐衰之麻同。齐衰之葛与大功之麻同。麻同，皆兼服之。报葬者报虞，三月而后卒哭。父母之丧偕，先葬者不虞祔，待后事。其葬，服斩衰。_\n
        　　大夫降其庶子，其孙不降其父。大夫不主士之丧。为慈母之父母无服。夫为人后者，其妻为舅姑大功。士祔于大夫则易牲。继父不同居也者；必尝同居。皆无主后。同财而祭其祖祢为同居；有主后者为异居。哭朋友者于门外之右南面。祔葬者不筮宅。士大夫不得祔于诸侯，祔于诸祖父之为士大夫者，其妻祔于诸祖姑，妾祔于妾祖姑；亡则中一以上而祔。祔必以其昭穆。诸侯不得祔于天子，天子、诸侯、大夫可以祔于士。\n
        　　为母之君母，母卒则不服。宗子，母在为妻禫。为慈母后者，为庶母可也，为祖庶母可也。为父母、妻、长子禫。慈母与妾母，不世祭也。丈夫冠而不为殇，妇人笄而不为殇。为殇后者，以其服服之。久而不葬者，唯主丧者不除；其余以麻终月数者，除丧则已。箭笄终丧三年。齐衰三月与大功同者，绳屦。练，筮日筮尸，视濯，皆要绖杖绳屦。有司告具，而后去杖。筮日筮尸，有司告事毕而后杖，拜送宾。大祥，吉服而筮尸。庶子在父之室，则为其母不禫。庶子不以杖即位。父不主庶子之丧，则孙以杖即位可也。父在，庶子为妻以杖即位可也。诸侯吊于异国之臣，则其君为主。诸侯吊，必皮弁锡衰。所吊虽已葬，主人必免。主人未丧服，则君于不锡衰。养有疾者不丧服，遂以主其丧。非养者入主人之丧，则不易己之丧服。养尊者必易服，养卑者否。妾无妾祖姑者，易牲而祔于女君可也。妇之丧、虞、卒哭，其夫若子主之。祔，则舅主之。士不摄大夫。士摄大夫，唯宗子。主人未除丧，有兄弟自他国至，则主人不免而为主。\n
        　　陈器之道，多陈之而省纳之可也；省陈之而尽纳之可也。奔兄弟之丧，先之墓而后之家，为位而哭。所知之丧，则哭于宫而后之墓。父不为众子次于外。与诸侯为兄弟者服斩。下殇小功，带，澡麻不绝本，诎而反以报之。\n
        　　妇祔于祖姑，祖姑有三人，则祔于亲者。其妻为大夫而卒，而后其夫不为大夫，而祔于其妻则不易牲；妻卒而后夫为大夫，而祔于其妻，则以大夫牲。为父后者，为出母无服。无服也者，丧者不祭故也。妇人不为主而杖者：姑在为夫杖，母为长子削杖。女子子在室为父母，其主丧者不杖，则子一人杖。\n
        　　缌小功，虞卒哭则免。既葬而不报虞，则虽主人皆冠，及虞则皆免。为兄弟既除丧已。及其葬也，反服其服。报虞卒哭则免。如不报虞则除之。远葬者比反哭者皆冠，及郊而后免反哭。君吊，虽不当免时也，主人必免，不散麻。虽异国之君，免也。亲者皆免。除殇之丧者，其祭也必玄。除成丧者，其祭也朝服缟冠。\n
        　　奔父之丧，括发于堂上，袒降踊，袭绖于东方。奔母之丧，不括发，袒于堂上，降踊，袭免于东方。绖即位成踊，出门哭止。三日而五哭三袒。适妇不为舅后者，则姑为之小功。\n
        第十六章　大传\n
        　　礼：不王不禘。王者禘其祖之所自出，以其祖配之。诸侯及其大祖，大夫士有大事，省于其君，干祫，及其高祖。\n
        　　牧之野，武王之大事也。既事而退，柴于上帝，祈于社，设奠于牧室。遂率天下诸侯，执豆笾，逡奔走；追王大王亶父、王季历、文王昌；不以卑临尊也。上治祖祢，尊尊也；下治子孙，亲亲也；旁治昆弟，合族以食，序以昭缪，别之以礼义，人道竭矣。\n
        　　圣人南面而听天下，所且先者五，民不与焉。一曰治亲，二曰报功，三曰举贤，四曰使能，五曰存爱。五者一得于天下，民无不足、无不赡者。五者，一物纰缪，民莫得其死。圣人南面而治天下，必自人道始矣。\n
        　　立权度量，考文章，改正朔，易服色，殊徽号，异器械，别衣服，此其所得与民变革者也。其不可得变革者则有矣：亲亲也，尊尊也，长长也，男女有别，此其不可得与民变革者也。\n
        　　同姓从宗，合族属；异姓主名，治际会。名著，而男女有别。其夫属乎父道者，妻皆母道也；其夫属乎子道者，妻皆妇道也。谓弟之妻「妇」者，是嫂亦可谓之「母」乎？名者人治之大者也，可无慎乎？四世而缌，服之穷也；五世袒免，杀同姓也。六世，亲属竭矣。其庶姓别于上，而戚单于下，昏姻可以通乎？系之以姓而弗别，缀之以食而弗殊，虽百世而昏姻不通者，周道然也。\n
        　　服术有六：一曰亲亲，二曰尊尊，三曰名，四曰出入，五曰长幼，六曰从服。从服有六：有属从，有徒从，有从有服而无服，有从无服而有服，有从重而轻，有从轻而重。\n
        　　自仁率亲，等而上之，至于祖，名曰轻。自义率祖，顺而下之，至于祢，名曰重。一轻一重，其义然也。\n
        　　君有合族之道，族人不得以其戚戚君，位也。\n
        　　庶子不祭，明其宗也。庶子不得为长子三年，不继祖也。别子为祖，继别为宗，继祢者为小宗。有百世不迁之宗，有五世则迁之宗。百世不迁者，别子之后也；宗其继别子者，百世不迁者也。宗其继高祖者，五世则迁者也。尊祖故敬宗。敬宗，尊祖之义也。有小宗而无大宗者，有大宗而无小宗者，有无宗亦莫之宗者，公子是也。公子有宗道：公子之公，为其士大夫之庶者，宗其士大夫之适者，公子之宗道也。绝族无移服，亲者属也。\n
        　　自仁率亲，等而上之，至于祖；自义率祖，顺而下之，至于祢。是故，人道亲亲也。亲亲故尊祖，尊祖故敬宗，敬宗故收族，收族故宗庙严，宗庙严故重社稷，重社稷故爱百姓，爱百姓故刑罚中，刑罚中故庶民安，庶民安故财用足，财用足故百志成，百志成故礼俗刑，礼俗刑然后乐。《诗》云：「不显不承，无斁于人斯」，此之谓也。\n
        第十七章　少仪\n
        　　闻始见君子者，辞曰：「某固愿闻名于将命者。」不得阶主。敌者曰：「某固愿见。」罕见曰：「闻名」。亟见曰：「朝夕」。瞽曰：「闻名」。适有丧者曰：「比」。童子曰：「听事」。适公卿之丧，则曰：「听役于司徒」。君将适他，臣如致金玉货贝于君，则曰：「致马资于有司」；敌者曰：「赠从者」。臣致禭于君，则曰：「致废衣于贾人」；敌者曰：「襚」。亲者兄弟不，以襚进。臣为君丧，纳货贝于君，则曰：「纳甸于有司」。赗马入庙门；赙马与其币，大白兵车，不入庙门。赙者既致命，坐委之，摈者举之。\n
        　　主人无亲受也。受立，授立不坐。性之直者则有之矣。始入而辞，曰：「辞矣」。即席，曰：「可矣」。排阖说屦于户内者，一人而已矣。有尊长在则否。问品味曰：「子亟食于某乎？」问道艺曰：「子习于某乎？」、「子善于某乎？」不疑在躬，不度民械，不愿于大家，不訾重器。泛扫曰扫，扫席前曰拚；拚席不以鬣。执箕膺鬛。不贰问。问卜筮曰：「义与？志与？」义则可问，志则否。\n
        　　尊长于己逾等，不敢问其年。燕见不将命。遇于道，见则面，不请所之。丧俟事不特吊。侍坐弗使，不执琴瑟，不画地，手无容，不翣也。寝则坐而将命。侍射则约矢，侍投则拥矢。胜则洗而以请，客亦如之。不角，不擢马。执君之乘车则坐。仆者右带剑，负良绥，申之面，拖诸幦，以散绥升，执辔然后步。请见不请退。朝廷曰退，燕游曰归，师役曰罢。侍坐于君子，君子欠伸，运笏，泽剑首，还屦，问日之蚤莫，虽请退可也。事君者量而后入，不入而后量；凡乞假于人，为人从事者亦然。然，故上无怨，而下远罪也。不窥密，不旁狎，不道旧故，不戏色。为人臣下者，有谏而无讪，有亡而无疾；颂而无谄，谏而无骄；怠则张而相之，废则扫而更之；谓之社稷之役。\n
        　　毋拔来，毋报往，毋渎神，毋循枉，毋测未至。士依于德，游于艺；工依于法，游于说。毋訾衣服成器，毋身质言语。言语之美，穆穆皇皇；朝廷之美，济济翔翔；祭祀之美，齐齐皇皇；车马之美，匪匪翼翼；鸾和之美，肃肃雍雍。问国君之子长幼，长，则曰：「能从社稷之事矣」；幼，则曰：「能御」，「未能御」。问大夫之子长幼，长，则曰：「能从乐人之事矣」；幼，则曰：「能正于乐人」，未能正于乐人」。问士之子长幼，长，则曰：「能耕矣」；幼，则曰：「能负薪」、「未能负薪」。执玉执龟策不趋，堂上不趋，城上不趋。武车不式；介者不拜。\n
        　　妇人吉事，虽有君赐，肃拜。为尸坐，则不手拜，肃拜；为丧主则不手拜。葛绖而麻带。取俎进俎不坐。执虚如执盈，入虚如有人。凡祭于室中堂上无跣，燕则有之。未尝不食新。\n
        　　仆于君子，君子升下则授绥；始乘则式；君子下行，然后还立。乘贰车则式，佐车则否。贰车者，诸侯七乘，上大夫五乘，下大夫三乘。有贰车者之乘马服车不齿。观君子之衣服，服剑，乘马，弗贾。\n
        　　其以乘壶酒，束修，一犬赐人，若献人，则陈酒执修以将命，亦曰乘壶酒，束修，一犬。其以鼎肉，则执以将命。其禽加于一双，则执一双以将命，委其余。犬则执绁；守犬，田犬，则授摈者，既受，乃问犬名。牛则执纼，马则执靮，皆右之。臣则左之。车则说绥，执以将命。甲若有以前之，则执以将命；无以前之，则袒櫜奉胄。哭则执盖。弓则以左手屈韣执拊。剑则启椟盖袭之，加夫桡与剑焉。笏、书、修、苞苴、弓、茵、席、枕、几、颖、杖、琴、瑟、戈有刃者椟、策、龠，其执之皆尚左手。刀却刃授颖。削授拊。凡有刺刃者，以授人则辟刃。\n
        　　乘兵车，出先刃，入后刃，军尚左，卒尚右。宾客主恭，祭祀主敬，丧事主哀，会同主诩。军旅思险，隐情以虞。\n
        　　燕侍食于君子，则先饭而后已；毋放饭，毋流歠；小饭而亟之；数毋为口容。客自彻，辞焉则止。客爵居左，其饮居右；介爵、酢爵、僎爵皆居右。羞濡鱼者进尾；冬右腴，夏右鳍；祭膴。凡齐，执之以右，居之于左。赞币自左，诏辞自右。酌尸之仆，如君之仆。其在车则左执辔右受爵，祭左右轨范乃饮。凡羞有俎者，则于俎内祭。君子不食圂腴。小子走而不趋，举爵则坐祭立饮。凡洗必盥。牛羊之肺，离而不提心。凡羞有湇者，不以齐。为君子择葱薤，则绝其本末。羞首者，进喙祭耳。尊者以酌者之左为上尊。尊壶者面其鼻。饮酒者、禨者、醮者，有折俎不坐。未步爵，不尝羞。牛与羊鱼之腥，聂而切之为脍；麋鹿为菹，野豕为轩，皆聂而不切；麇为辟鸡，兔为宛脾，皆聂而切之。切葱若薤，实之酰以柔之。其有折俎者，取祭肺，反之，不坐；燔亦如之。尸则坐。\n
        　　衣服在躬，而不知其名为罔。其未有烛而有后至者，则以在者告。道瞽亦然。凡饮酒为献主者，执烛抱燋，客作而辞，然后以授人。执烛不让，不辞，不歌。洗盥执食饮者勿气，有问焉，则辟咡而对。为人祭曰致福；为己祭而致膳于君子曰膳；祔练曰告。凡膳告于君子，主人展之，以授使者于阼阶之南，南面再拜稽首送；反命，主人又再拜稽首。其礼：大牢则以牛左肩、臂臑、折九个，少牢则以羊左肩七个，特豕则以豕左肩五个。国家靡敝，则车不雕几，甲不组縢，食器不刻镂，君子不履丝屦，马不常秣。\n
        第十八章　学记\n
        　　发虑宪，求善良，足以謏闻，不足以动众；就贤体远，足以动众，未足以化民。君子如欲化民成俗，其必由学乎！\n
        　　玉不琢，不成器；人不学，不知道。是故古之王者建国君民，教学为先。《兑命》曰：「念终始典于学。」其此之谓乎！\n
        　　虽有嘉肴，弗食，不知其旨也；虽有至道，弗学，不知其善也。故学然后知不足，教然后知困。知不足，然后能自反也；知困，然后能自强也，故曰：教学相长也。《兑命》曰：「学学半。」其此之谓乎！\n
        　　古之教者，家有塾，党有庠，术有序，国有学。比年入学，中年考校。一年视离经辨志，三年视敬业乐群，五年视博习亲师，七年视论学取友，谓之小成；九年知类通达，强立而不反，谓之大成。夫然后足以化民易俗，近者说服，而远者怀之，此大学之道也。《记》曰：「蛾子时术之。」其此之谓乎！\n
        　　大学始教，皮弁祭菜，示敬道也；《宵雅》肄三，官其始也；入学鼓箧，孙其业也；夏楚二物，收其威也；未卜禘不视学，游其志也；时观而弗语，存其心也；幼者听而弗问，学不躐等也。此七者，教之大伦也。《记》曰：「凡学官先事，士先志。」其此之谓乎！\n
        　　大学之教也时，教必有正业，退息必有居。学，不学操缦，不能安弦；不学博依，不能安《诗》；不学杂服，不能安礼；不兴其艺，不能乐学。故君子之于学也，藏焉，修焉，息焉，游焉。夫然，故安其学而亲其师，乐其友而信其道。是以虽离师辅而不反也。《兑命》曰：「敬孙务时敏，厥修乃来。」其此之谓乎！\n
        　　今之教者，呻其占毕，多其讯，言及于数，进而不顾其安，使人不由其诚，教人不尽其材；其施之也悖，其求之也佛。夫然，故隐其学而疾其师，苦其难而不知其益也，虽终其业，其去之必速。教之不刑，其此之由乎！\n
        　　大学之法，禁于未发之谓豫，当其可之谓时，不陵节而施之谓孙，相观而善之谓摩。此四者，教之所由兴也。\n
        　　发然后禁，则捍格而不胜；时过然后学，则勤苦而难成；杂施而不孙，则坏乱而不修；独学而无友，则孤陋而寡闻；燕朋逆其师；燕辟废其学。此六者，教之所由废也。\n
        　　君子既知教之所由兴，又知教之所由废，然后可以为人师也。故君子之教喻也，道而弗牵，强而弗抑，开而弗达。道而弗牵则和，强而弗抑则易，开而弗达则思；和易以思，可谓善喻矣。\n
        　　学者有四失，教者必知之。人之学也，或失则多，或失则寡，或失则易，或失则止。此四者，心之莫同也。知其心，然后能救其失也。教也者，长善而救其失者也。\n
        　　善歌者，使人继其声；善教者，使人继其志。其言也约而达，微而臧，罕譬而喻，可谓继志矣。\n
        　　君子知至学之难易，而知其美恶，然后能博喻；能博喻然后能为师；能为师然后能为长；能为长然后能为君。故师也者，所以学为君也。是故择师不可不慎也。《记》曰：「三王四代唯其师。」此之谓乎！\n
        　　凡学之道，严师为难。师严然后道尊，道尊然后民知敬学。是故君之所不臣于其臣者二：当其为尸则弗臣也，当其为师则弗臣也。大学之礼，虽诏于天子，无北面；所以尊师也。\n
        　　善学者，师逸而功倍，又从而庸之；不善学者，师勤而功半，又从而怨之。善问者，如攻坚木，先其易者，后其节目，及其久也，相说以解；不善问者反此。善待问者，如撞钟，叩之以小者则小鸣，叩之以大者则大鸣，待其从容，然后尽其声；不善答问者反此。此皆进学之道也。\n
        　　记问之学，不足以为人师。必也听语乎，力不能问，然后语之；语之而不知，虽舍之可也。\n
        　　良冶之子，必学为裘；良弓之子，必学为箕；始驾者反之，车在马前。君子察于此三者，可以有志于学矣。\n
        　　古之学者：比物丑类。鼓无当于五声，五声弗得不和。水无当于五色，五色弗得不章。学无当于五官。五官弗得不治。师无当于五服，五服弗得不亲。\n
        　　君子曰：大德不官，大道不器，大信不约，大时不齐。察于此四者，可以有志于学矣。\n
        　　三王之祭川也，皆先河而后海；或源也，或委也。此之谓务本。\n
        第十九章　乐记\n
        　　凡音之起，由人心生也。人心之动，物使之然也。感于物而动，故形于声。声相应，故生变；变成方，谓之音；比音而乐之，及干戚羽旄，谓之乐。乐者，音之所由生也；其本在人心之感于物也。是故其哀心感者，其声以杀。其乐心感者，其声噍以缓。其喜心感者，其声发以散。其怒心感者，其声粗以厉。其敬心感者，其声直以廉。其爱心感者，其声和以柔。六者，非性也，感于物而后动。是故先王慎所以感之者。故礼以道其志，乐以和其声，政以一其行，刑以防其奸。礼乐刑政，其极一也；所以同民心而出治道也。凡音者，生人心者也。情动于中，故形于声。声成文，谓之音。是故治世之音安以乐，其政和。乱世之音怨以怒，其政乖。亡国之音哀以思，其民困。声音之道，与政通矣。宫为君，商为臣，角为民，征为事，羽为物。五者不乱，则无怗懘之音矣。宫乱则荒，其君骄。商乱则陂，其官坏。角乱则忧，其民怨。征乱则哀，其事勤。羽乱则危，其财匮。五者皆乱，迭相陵，谓之慢。如此，则国之灭亡无日矣。郑卫之音，乱世之音也，比于慢矣。桑间濮上之音，亡国之音也，其政散，其民流，诬上行私而不可止也。凡音者，生于人心者也。乐者，通伦理者也。是故知声而不知音者，禽兽是也；知音而不知乐者，众庶是也。唯君子为能知乐。是故审声以知音，审音以知乐，审乐以知政，而治道备矣。是故不知声者不可与言音，不知音者不可与言乐。知乐则几于礼矣。礼乐皆得，谓之有德。德者得也。是故乐之隆，非极音也。食飨之礼，非致味也。清庙之瑟，朱弦而疏越，壹倡而三叹，有遗音者矣。大飨之礼，尚玄酒而俎腥鱼，大羹不和，有遗味者矣。是故先王之制礼乐也，非以极口腹耳目之欲也，将以教民平好恶而反人道之正也。人生而静，天之性也；感于物而动，性之欲也。物至知知，然后好恶形焉。好恶无节于内，知诱于外，不能反躬，天理灭矣。夫物之感人无穷，而人之好恶无节，则是物至而人化物也。人化物也者，灭天理而穷人欲者也。于是有悖逆诈伪之心，有淫泆作乱之事。是故强者胁弱，众者暴寡，知者诈愚，勇者苦怯，疾病不养，老幼孤独不得其所，此大乱之道也。是故先王之制礼乐，人为之节；衰麻哭泣，所以节丧纪也；钟鼓干戚，所以和安乐也；昏姻冠笄，所以别男女也；射乡食飨，所以正交接也。礼节民心，乐和民声，政以行之，刑以防之，礼乐刑政，四达而不悖，则王道备矣。乐者为同，礼者为异。同则相亲，异则相敬，乐胜则流，礼胜则离。合情饰貌者礼乐之事也。礼义立，则贵贱等矣；乐文同，则上下和矣；好恶着，则贤不肖别矣。刑禁暴，爵举贤，则政均矣。仁以爱之，义以正之，如此，则民治行矣。乐由中出，礼自外作。乐由中出故静，礼自外作故文。大乐必易，大礼必简。乐至则无怨，礼至则不争。揖让而治天下者，礼乐之谓也。暴民不作，诸侯宾服，兵革不试，五刑不用，百姓无患，天子不怒，如此，则乐达矣。合父子之亲，明长幼之序，以敬四海之内天子如此，则礼行矣。大乐与天地同和，大礼与天地同节。和故百物不失，节故祀天祭地，明则有礼乐，幽则有鬼神。如此，则四海之内，合敬同爱矣。礼者殊事合敬者也；乐者异文合爱者也。礼乐之情同，故明王以相沿也。故事与时并，名与功偕。故钟鼓管磬，羽龠干戚，乐之器也。屈伸俯仰，缀兆舒疾，乐之文也。簠簋俎豆，制度文章，礼之器也。升降上下，周还裼袭，礼之文也。故知礼乐之情者能作，识礼乐之文者能述。作者之谓圣，述者之谓明；明圣者，述作之谓也。乐者，天地之和也；礼者，天地之序也。和故百物皆化；序故群物皆别。乐由天作，礼以地制。过制则乱，过作则暴。明于天地，然后能兴礼乐也。论伦无患，乐之情也；欣喜欢爱，乐之官也。中正无邪，礼之质也，庄敬恭顺。礼之制也。若夫礼乐之施于金石，越于声音，用于宗庙社稷，事乎山川鬼神，则此所与民同也。\n
        　　王者功成作乐，治定制礼。其功大者其乐备，其治辩者其礼具。干戚之舞非备乐也，孰亨而祀非达礼也。五帝殊时，不相沿乐；三王异世，不相袭礼。乐极则忧，礼粗则偏矣。及夫敦乐而无忧，礼备而不偏者，其唯大圣乎？天高地下，万物散殊，而礼制行矣。流而不息，合同而化，而乐兴焉。春作夏长，仁也；秋敛冬藏，义也。仁近于乐，义近于礼。乐者敦和，率神而从天，礼者别宜，居鬼而从地。故圣人作乐以应天，制礼以配地。礼乐明备，天地官矣。天尊地卑，君臣定矣。卑高已陈，贵贱位矣。动静有常，小大殊矣。方以类聚，物以群分，则性命不同矣。在天成象，在地成形；如此，则礼者天地之别也。地气上齐，天气下降，阴阳相摩，天地相荡，鼓之以雷霆，奋之以风雨，动之以四时，暖之以日月，而百化兴焉。如此则乐者天地之和也。化不时则不生，男女无辨则乱升；天地之情也。及夫礼乐之极乎天而蟠乎地，行乎阴阳而通乎鬼神；穷高极远而测深厚。乐着大始，而礼居成物。着不息者天也，着不动者地也。一动一静者天地之间也。故圣人曰礼乐云。昔者，舜作五弦之琴以歌南风，夔始制乐以赏诸侯。故天子之为乐也，以赏诸侯之有德者也。德盛而教尊，五谷时熟，然后赏之以乐。故其治民劳者，其舞行缀远；其治民逸者，其舞行缀短。故观其舞，知其德；闻其谥，知其行也。《大章》，章之也。《咸池》，备矣。《韶》，继也。《夏》，大也。殷周之乐，尽矣。天地之道，寒暑不时则疾，风雨不节则饥。教者，民之寒暑也；教不时则伤世。事者民之风雨也；事不节则无功。然则先王之为乐也。以法治也，善则行象德矣。夫豢豕为酒，非以为祸也，而狱讼益繁，则酒之流生祸也。是故先王因为酒礼，壹献之礼，宾主百拜，终日饮酒而不得醉焉；此先王之所以备酒祸也。故酒食者所以合欢也；乐者所以象德也；礼者所以缀淫也。是故先王有大事，必有礼以哀之；有大福，必有礼以乐之。哀乐之分，皆以礼终。乐也者，圣人之所乐也，而可以善民心，其感人深，其移风易俗，故先王着其教焉。夫民有血气心知之性，而无哀乐喜怒之常，应感起物而动，然后心术形焉。是故志微杀之音作，而民思忧。啴谐慢易、繁文简节之音作，而民康乐。粗厉猛起、奋末广贲之音作，而民刚毅。廉直、劲正、庄诚之音作，而民肃敬。宽裕肉好、顺成和动之音作，而民慈爱。流辟邪散、狄成涤滥之音作，而民淫乱。是故先王本之情性，稽之度数，制之礼义。合生气之和，道五常之行，使之阳而不散，阴而不密，刚气不怒，柔气不慑，四畅交于中而发作于外，皆安其位而不相夺也；然后立之学等，广其节奏，省其文采，以绳德厚。律小大之称，比终始之序，以象事行。使亲疏贵贱、长幼男女之理，皆形见于乐，故曰：「乐观其深矣。」土敝则草木不长，水烦则鱼鳖不大，气衰则生物不遂，世乱则礼慝而乐淫。是故其声哀而不庄，乐而不安，慢易以犯节，流湎以忘本。广则容奸，狭则思欲，感条畅之气而灭平和之德。是以君子贱之也。凡奸声感人，而逆气应之；逆气成象，而淫乐兴焉。正声感人，而顺气应之；顺气成象，而和乐兴焉。倡和有应，回邪曲直，各归其分；而万物之理，各以其类相动也。是故君子反情以和其志，比类以成其行。奸声乱色，不留聪明；淫乐慝礼，不接心术。惰慢邪辟之气不设于身体，使耳目鼻口、心知百体皆由顺正以行其义。然后发以声音，而文以琴瑟，动以干戚，饰以羽旄，从以箫管。奋至德之光，动四气之和，以着万物之理。是故清明象天，广大象地，终始象四时，周还象风雨。五色成文而不乱，八风从律而不奸，百度得数而有常。小大相成，终始相生。倡和清浊，迭相为经。故乐行而伦清，耳目聪明，血气和平，移风易俗，天下皆宁。故曰：乐者乐也。君子乐得其道，小人乐得其欲。以道制欲，则乐而不乱；以欲忘道，则惑而不乐。是故君子反情以和其志，广乐以成其教，乐行而民乡方，可以观德矣。德者性之端也。乐者德之华也。金石丝竹，乐之器也。诗言其志也，歌咏其声也，舞动其容也。三者本于心，然后乐气从之。是故情深而文明，气盛而化神。和顺积中而英华发外，唯乐不可以为伪。\n
        　　乐者，心之动也；声者，乐之象也。文采节奏，声之饰也。君子动其本，乐其象，然后治其饰。是故先鼓以警戒，三步以见方，再始以着往，复乱以饬归。奋疾而不拔，极幽而不隐。独乐其志，不厌其道；备举其道，不私其欲。是故情见而义立，乐终而德尊。君子以好善，小人以听过。故曰：生民之道，乐为大焉。乐也者施也；礼也者报也。乐，乐其所自生；而礼，反其所自始。乐章德，礼报情反始也。所谓大辂者，天子之车也。龙旗九旒，天子之旌也。青黑缘者，天子之宝龟也。从之以牛羊之群，则所以赠诸侯也。乐也者，情之不可变者也。礼也者，理之不可易者也。乐统同，礼辨异，礼乐之说，管乎人情矣。穷本知变，乐之情也；着诚去伪，礼之经也。礼乐偩天地之情，达神明之德，降兴上下之神，而凝是精粗之体，领父子君臣之节。是故大人举礼乐，则天地将为昭焉。天地欣合，阴阳相得，煦妪覆育万物，然后草木茂，区萌达，羽翼奋，角觡生，蛰虫昭苏，羽者妪伏，毛者孕鬻，胎生者不殰，而卵生者不殈，则乐之道归焉耳。乐者，非谓黄钟大吕弦歌干扬也，乐之末节也，故童者舞之。铺筵席，陈尊俎，列笾豆，以升降为礼者，礼之末节也，故有司掌之。乐师辨乎声诗，故北面而弦；宗祝辨乎宗庙之礼，故后尸；商祝辨乎丧礼，故后主人。是故德成而上，艺成而下；行成而先，事成而后。是故先王有上有下，有先有后，然后可以有制于天下也。\n
        　　魏文侯问于子夏曰：「吾端冕而听古乐，则唯恐卧；听郑卫之音，则不知倦。敢问：古乐之如彼何也？新乐之如此何也？」子夏对曰：「今夫古乐，进旅退旅，和正以广。弦匏笙簧，会守拊鼓，始奏以文，复乱以武，治乱以相，讯疾以雅。君子于是语，于是道古，修身及家，平均天下。此古乐之发也。今夫新乐，进俯退俯，奸声以滥，溺而不止；及优侏儒，糅杂子女，不知父子。乐终不可以语，不可以道古。此新乐之发也。今君之所问者乐也，所好者音也！夫乐者，与音相近而不同。」文侯曰：「敢问何如？」子夏对曰：「夫古者，天地顺而四时当，民有德而五谷昌，疾疢不作而无妖祥，此之谓大当。然后圣人作为父子君臣，以为纪纲。纪纲既正，天下大定。天下大定，然后正六律，和五声，弦歌诗颂，此之谓德音；德音之谓乐。《诗》云：『莫其德音，其德克明。克明克类，克长克君，王此大邦；克顺克俾，俾于文王，其德靡悔。既受帝祉，施于孙子。』此之谓也。今君之所好者，其溺音乎？」文侯曰：「敢问溺音何从出也？」子夏对曰：「郑音好滥淫志，宋音燕女溺志，卫音趋数烦志，齐音敖辟乔志；此四者皆淫于色而害于德，是以祭祀弗用也。《诗》云：『肃雍和鸣，先祖是听。』夫肃肃，敬也；雍雍，和也。夫敬以和，何事不行？为人君者谨其所好恶而已矣。君好之，则臣为之。上行之，则民从之。《诗》云：『诱民孔易』，此之谓也。」然后，圣人作为鼗、鼓、椌、楬、埙、篪，此六者德音之音也。然后钟磬竽瑟以和之，干戚旄狄以舞之，此所以祭先王之庙也，所以献酬酳酢也，所以官序贵贱各得其宜也，所以示后世有尊卑长幼之序也。钟声铿，铿以立号，号以立横，横以立武。君子听钟声则思武臣。石声磬，磬以立辨，辨以致死。君子听磬声则思死封疆之臣。丝声哀，哀以立廉，廉以立志。君子听琴瑟之声则思志义之臣。竹声滥，滥以立会，会以聚众。君子听竽笙箫管之声，则思畜聚之臣。鼓鼙之声讙，讙以立动，动以进众。君子听鼓鼙之声，则思将帅之臣。君子之听音，非听其铿枪而已也，彼亦有所合之也。\n
        　　宾牟贾侍坐于孔子，孔子与之言及乐，曰：「夫《武》之备戒之已久，何也？」对曰：「病不得众也。」「咏叹之，淫液之，何也？」对曰：「恐不逮事也。」「发扬蹈厉之已蚤，何也？」对曰：「及时事也。」「武坐致右宪左，何也？」对曰：「非武坐也。」「声淫及商，何也？」对曰：「非《武》音也。」子曰：「若非《武》音，则何音也？」对曰：「有司失其传也。若非有司失其传，则武王之志荒矣。」子曰：「唯！丘之闻诸苌弘，亦若吾子之言是也。」宾牟贾起，免席而请曰：「夫《武》之备戒之已久，则既闻命矣，敢问：迟之迟而又久，何也？」子曰：「居！吾语汝。夫乐者，象成者也；总干而山立，武王之事也；发扬蹈厉，大公之志也。《武》乱皆坐，周、召之治也。且夫《武》，始而北出，再成而灭商。三成而南，四成而南国是疆，五成而分周公左召公右，六成复缀以崇。天子夹振之而驷伐，盛威于中国也。分夹而进，事早济也，久立于缀，以待诸侯之至也。且女独未闻牧野之语乎？武王克殷反商。未及下车而封黄帝之后于蓟，封帝尧之后于祝，封帝舜之后于陈。下车而封夏后氏之后于杞，投殷之后于宋。封王子比干之墓，释箕子之囚，使之行商容而复其位。庶民弛政，庶士倍禄。济河而西，马散之华山之阳，而弗复乘；牛散之桃林之野，而弗复服。车甲衅而藏之府库，而弗复用。倒载干戈，包之以虎皮；将帅之士，使为诸侯；名之曰建櫜。然后知武王之不复用兵也。散军而郊射，左射狸首，右射驺虞，而贯革之射息也。裨冕搢笏，而虎贲之士说剑也。祀乎明堂而民知孝。朝觐然后诸侯知所以臣，耕藉然后诸侯知所以敬。五者，天下之大教也。食三老五更于大学，天子袒而割牲，执酱而馈，执爵而酳，冕而总干，所以教诸侯之弟也。若此则周道四达，礼乐交通。则夫《武》之迟久，不亦宜乎！」\n
        　　君子曰：礼乐不可斯须去身。致乐以治心，则易直子谅之心油然生矣。易直子谅之心生则乐，乐则安，安则久，久则天，天则神。天则不言而信，神则不怒而威，致乐以治心者也。致礼以治躬则庄敬，庄敬则严威。心中斯须不和不乐，而鄙诈之心入之矣。外貌斯须不庄不敬，而易慢之心入之矣。故乐也者，动于内者也；礼也者，动于外者也。乐极和，礼极顺，内和而外顺，则民瞻其颜色而弗与争也；望其容貌，而民不生易慢焉。故德辉动于内，而民莫不承听；理发诸外，而民莫不承顺。故曰：致礼乐之道，举而错之，天下无难矣。乐也者，动于内者也；礼也者，动于外者也。故礼主其减，乐主其盈。礼减而进，以进为文：乐盈而反，以反为文。礼减而不进则销，乐盈而不反则放；故礼有报而乐有反。礼得其报则乐，乐得其反则安；礼之报，乐之反，其义一也。夫乐者乐也，人情之所不能免也。乐必发于声音，形于动静，人之道也。声音动静，性术之变，尽于此矣。故人不耐无乐，乐不耐无形。形而不为道，不耐无乱。先王耻其乱，故制雅、颂之声以道之，使其声足乐而不流，使其文足论而不息，使其曲直繁瘠、廉肉节奏足以感动人之善心而已矣。不使放心邪气得接焉，是先王立乐之方也。是故乐在宗庙之中，君臣上下同听之则莫不和敬；在族长乡里之中，长幼同听之则莫不和顺；在闺门之内，父子兄弟同听之则莫不和亲。故乐者审一以定和，比物以饰节；节奏合以成文。所以合和父子君臣，附亲万民也，是先王立乐之方也。故听其雅、颂之声，志意得广焉；执其干戚，习其俯仰诎伸，容貌得庄焉；行其缀兆，要其节奏，行列得正焉，进退得齐焉。故乐者天地之命，中和之纪，人情之所不能免也。夫乐者，先王之所以饰喜也，军旅鈇钺者，先王之所以饰怒也。故先王之喜怒，皆得其侪焉。喜则天下和之，怒则暴乱者畏之。先王之道，礼乐可谓盛矣。\n
        　　子赣见师乙而问焉，曰：「赐闻声歌各有宜也，如赐者，宜何歌也？」师乙曰：「乙贱工也，何足以问所宜？请诵其所闻，而吾子自执焉：宽而静、柔而正者宜歌颂。广大而静、疏达而信者宜歌大雅。恭俭而好礼者宜歌小雅。正直而静、廉而谦者宜歌风。肆直而慈爱者宜歌商；温良而能断者宜歌齐。夫歌者，直己而陈德也。动己而天地应焉，四时和焉，星辰理焉，万物育焉。故商者，五帝之遗声也。商人识之，故谓之商。齐者三代之遗声也，齐人识之，故谓之齐。明乎商之音者，临事而屡断，明乎齐之音者，见利而让。临事而屡断，勇也；见利而让，义也。有勇有义，非歌孰能保此？故歌者，上如抗，下如队，曲如折，止如槁木，倨中矩，句中钩，累累乎端如贯珠。故歌之为言也，长言之也。说之，故言之；言之不足，故长言之；长言之不足，故嗟叹之；嗟叹之不足，故不知手之舞之，足之蹈之也。」子贡问乐。\n
        第二十章　杂记上\n
        　　诸侯行而死于馆，则其复如于其国。如于道，则升其乘车之左毂，以其绥复。其輤有裧，缁布裳帷素锦以为屋而行。至于庙门，不毁墙遂入适所殡，唯輤为说于庙门外。大夫、士死于道，则升其乘车之左毂，以其绥复。如于馆死，则其复如于家。大夫以布为輤而行，至于家而说輤，载以輲车，入自门至于阼阶下而说车，举自阼阶，升适所殡。士輤，苇席以为屋，蒲席以为裳帷。\n
        　　凡讣于其君，曰：「君之臣某死」；父母、妻、长子，曰：「君之臣某之某死」。君讣于他国之君，曰：「寡君不禄，敢告于执事。」；夫人，曰：「寡小君不禄。」；大子之丧，曰：「寡君之适子某死。」大夫讣于同国：适者，曰：「某不禄」；讣于士，亦曰：「某不禄」；讣于他国之君，曰：「君之外臣寡大夫某死」，讣于适者，曰：「吾子之外私寡大夫某不禄，使某实。」讣于士，亦曰：「吾子之外私寡大夫某不禄，使某实。」士讣于同国大夫，曰：「某死」，讣于士，亦曰：「某死」；讣于他国之君，曰：「君之外臣某死」，讣于大夫，曰：「吾子之外私某死」，讣于士，亦曰：「吾子之外私某死」。大夫次于公馆以终丧，士练而归。士次于公馆，大夫居庐，士居垩室。大夫为其父母兄弟之未为大夫者之丧，服如士服。士为其父母兄弟之为大夫者之丧，服如士服。大夫之适子，服大夫之服。大夫之庶子为大夫，则为其父母服大夫服；其位，与未为大夫者齿。士之子为大夫，则其父母弗能主也，使其子主之。无子，则为之置后。\n
        　　大夫卜宅与葬日，有司麻衣、布衰、布带，因丧屦，缁布冠不蕤。占者皮弁。如筮，则史练冠长衣以筮。占者朝服。大夫之丧，既荐马。荐马者，哭踊，出乃包奠而读书。大夫之丧，大宗人相，小宗人命龟，卜人作龟。复，诸侯以褒衣冕服，爵弁服，夫人税衣揄狄，狄税素沙。内子以鞠衣，褒衣，素沙。下大夫以襢衣，其余如士。复西上。大夫不揄绞，属于池下。大夫附于士，士不附于大夫，附于大夫之昆弟。无昆弟，则从其昭穆。虽王父母在，亦然。妇附于其夫之所附之妃，无妃。则亦从其昭穆之妃。妾附于妾祖姑，无妾祖姑则亦从其昭穆之妾。男子附于王父则配；女子附于王母，则不配。公子附于公子。君薨，大子号称子，待犹君也。\n
        　　有三年之练冠，则以大功之麻易之；唯杖屦不易。有父母之丧，尚功衰，而附兄弟之殇则练冠。附于殇，称阳童某甫，不名，神也。凡异居，始闻兄弟之丧，唯以哭对，可也。其始麻，散带绖。未服麻而奔丧，及主人之未成绖也：疏者，与主人皆成之；亲者，终其麻带绖之日数。主妾之丧，则自绖至于练祥，皆使其子主之。其殡祭，不于正室。君不抚仆妾。女君死，则妾为女君之党服。摄女君，则不为先女君之党服。\n
        　　闻兄弟之丧，大功以上，见丧者之乡而哭。适兄弟之送葬者弗及，遇主人于道，则遂之于墓。凡主兄弟之丧，虽疏亦虞之。\n
        　　凡丧服未毕，有吊者，则为位而哭拜踊。大夫之哭大夫，弁绖；大夫与殡，亦弁绖。大夫有私丧之葛，则于其兄弟之轻丧，则弁绖。\n
        　　为长子杖，则其子不以杖即位。为妻，父母在，不杖，不稽颡。母在，不稽颡。稽颡者，其赠也拜。违诸侯之大夫，不反服。\n
        　　违大夫之诸侯，不反服。丧冠条属，以别吉凶。三年之练冠，亦条属，右缝。小功以下左。缌冠缲缨。大功以上散带。朝服十五升，去其半而缌；加灰，锡也。\n
        　　诸侯相襚，以后路与冕服。先路与褒衣，不以襚。遣车视牢具。疏布輤，四面有章，置于四隅。载粻，有子曰：「非礼也。丧奠，脯醢而已。」祭称孝子、孝孙，丧称哀子、哀孙。端衰，丧车，皆无等。大白冠，缁布之冠，皆不蕤。委武玄缟而后蕤。大夫冕而祭于公，弁而祭于己。士弁而祭于公，冠而祭于己。士弁而亲迎，然则士弁而祭于己可也。\n
        　　畅臼以椈，杵以梧。枇以桑，长三尺；或曰五尺。毕用桑，长三尺，刊其柄与末。率带，诸侯、大夫皆五采；士二采。醴者，稻醴也。瓮甒筲衡，实见间而后折入。重，既虞而埋之。\n
        　　凡妇人，从其夫之爵位。小敛、大敛、启，皆辩拜。朝夕哭，不帷。无柩者不帷。君若载而后吊之，则主人东面而拜，门右北面而踊。出待，反而后奠。子羔之袭也：茧衣裳与税衣纁袡为一，素端一，皮弁一，爵弁一，玄冕一。曾子曰：「不袭妇服。」为君使而死，于公馆，复；私馆不复。公馆者，公宫与公所为也。私馆者，自卿大夫以下之家也。公七踊，大夫五踊，妇人居间，士三踊，妇人皆居间。公袭：卷衣一，玄端一，朝服一，素积一，纁裳一，爵弁二，玄冕一，褒衣一。朱绿带，申加大带于上。小敛环绖，公大夫士一也。公视大敛，公升，商祝铺席，乃敛。鲁人之赠也：三玄二纁，广尺，长终幅。\n
        　　吊者即位于门西，东面；其介在其东南，北面西上，西于门。主孤西面。相者受命曰：「孤某使某请事。」客曰：「寡君使某，如何不淑！」相者入告，出曰：「孤某须矣。」吊者入，主人升堂，西面。吊者升自西阶，东面，致命曰：「寡君闻君之丧，寡君使某，如何不淑！」子拜稽颡，吊者降，反位。含者执璧将命曰：「寡君使某含。」相者入告，出曰：「孤某须矣。」含者入，升堂，致命。再拜稽颡。含者坐委于殡东南，有苇席；既葬，蒲席。降，出，反位。宰朝服，即丧屦升自西阶，西面，坐取璧，降自西阶以东。襚者曰：「寡君使某襚。」相者入告，出曰：「孤某须矣。」襚者执冕服；左执领，右执要，入，升堂致命曰：「寡君使某襚。」子拜稽颡。委衣于殡东。襚者降，受爵弁服于门内溜，将命，子拜稽颡，如初。受皮弁服于中庭。自西阶受朝服，自堂受玄端，将命，子拜稽颡，皆如初。襚者降，出，反位。宰夫五人，举以东。降自西阶。其举亦西面。上介赗：执圭将命，曰：「寡君使某赗。」相者入告，反命曰：「孤某须矣。」陈乘黄大路于中庭，北辀。执圭将命。客使自下，由路西。子拜稽颡，坐委于殡东南隅。宰举以东。凡将命，乡殡将命，子拜稽颡。西面而坐，委之。宰举璧与圭，宰夫举襚，升自西阶，西面，坐取之，降自西阶。赗者出，反位于门外。上客临曰：「寡君有宗庙之事，不得承事，使一介老某相执綍。」相者反命曰：「孤某须矣。」临者入门右，介者皆从之，立于其左东上。宗人纳宾，升，受命于君；降曰：「孤敢辞吾子之辱，请吾子之复位。」客对曰：「寡君命某，毋敢视宾客，敢辞。」宗人反命曰：「孤敢固辞吾子之辱，请吾子之复位。」客对曰：「寡君命某，毋敢视宾客，敢固辞。」宗人反命曰：「孤敢固辞吾子之辱，请吾子之复位。」客对曰：「寡君命使臣某，毋敢视宾客，是以敢固辞。固辞不获命，敢不敬从。」客立于门西，介立于其左，东上。孤降自阼阶，拜之，升哭，与客拾踊三。客出，送于门外，拜稽颡。\n
        　　其国有君丧，不敢受吊。外宗房中南面，小臣铺席，商祝铺绞紟衾，士盥于盘北。举迁尸于敛上，卒敛，宰告子，冯之踊。夫人东面坐，冯之兴踊。士丧有与天子同者三：其终夜燎，及乘人，专道而行。\n
        第二十一章　杂记下\n
        　　有父之丧，如未没丧而母死，其除父之丧也，服其除服。卒事，反丧服。虽诸父昆弟之丧，如当父母之丧，其除诸父昆弟之丧也，皆服其除丧之服。卒事，反丧服。如三年之丧，则既顈，其练祥皆同。王父死，未练祥而孙又死，犹是附于王父也。有殡，闻外丧，哭之他室。入奠，卒奠，出，改服即位，如始即位之礼。大夫、士将与祭于公，既视濯，而父母死，则犹是与祭也，次于异宫。既祭，释服出公门外，哭而归。其它如奔丧之礼。如未视濯，则使人告。告者反，而后哭。如诸父昆弟姑姊妹之丧，则既宿，则与祭。卒事，出公门，释服而后归。其它如奔丧之礼。如同宫，则次于异宫。\n
        　　曾子问曰：「卿大夫将为尸于公，受宿矣，而有齐衰内丧，则如之何？」孔子曰：「出舍乎公宫以待事，礼也。」孔子曰：「尸弁冕而出，卿、大夫、士皆下之。尸必式，必有前驱。」\n
        　　父母之丧，将祭，而昆弟死；既殡而祭。如同宫，则虽臣妾，葬而后祭。祭，主人之升降散等，执事者亦散等。虽虞附亦然。自诸侯达诸士，小祥之祭，主人之酢也哜之；众宾兄弟，则皆啐之。大祥：主人啐之，众宾兄弟皆饮之，可也。凡侍祭丧者，告宾祭荐而不食。\n
        　　子贡问丧，子曰：「敬为上，哀次之，瘠为下。颜色称其情；戚容称其服。」请问兄弟之丧，子曰：「兄弟之丧，则存乎书策矣。」君子不夺人之丧，亦不可夺丧也。孔子曰：「少连、大连善居丧，三日不怠，三月不解，期悲哀，三年忧。东夷之子也。」\n
        　　三年之丧，言而不语，对而不问：庐，垩室之中，不与人坐焉；在垩室之中，非时见乎母也，不入门。疏衰皆居垩室不庐。庐，严者也。妻视叔父母，姑姊妹视兄弟，长、中、下殇视成人。亲丧外除，兄弟之丧内除。视君之母与妻，比之兄弟。发诸颜色者，亦不饮食也。免丧之外，行于道路，见似目瞿，闻名心瞿。吊死而问疾，颜色戚容必有以异于人也。如此而后可以服三年之丧。其余则直道而行之，是也。\n
        　　祥，主人之除也，于夕为期，朝服。祥因其故服。子游曰：「既祥，虽不当缟者必缟，然后反服。」当袒，大夫至，虽当踊，绝踊而拜之，反改成踊，乃袭。于士，既事成踊，袭而后拜之，不改成踊。上大夫之虞也，少牢。卒哭成事，附，皆大牢。下大夫之虞也，特牲。卒哭成事，附，皆少牢。祝称卜葬虞，子孙曰哀，夫曰乃，兄弟曰某，卜葬其兄弟曰伯子某。\n
        　　古者，贵贱皆杖。叔孙武叔朝，见轮人以其杖关毂而輠轮者，于是有爵而后杖也。凿巾以饭，公羊贾为之也。\n
        　　冒者何也？所以掩形也。自袭以至小敛，不设冒则形，是以袭而后设冒也。或问于曾子曰：「夫既遣而包其余，犹既食而裹其余与？君子既食，则裹其余乎？」曾子曰：「吾子不见大飨乎？夫大飨，既飨，卷三牲之俎归于宾馆。父母而宾客之，所以为哀也！子不见大飨乎！」非为人丧，问与赐与？\n
        　　三年之丧，以其丧拜；非三年之丧，以吉拜。三年之丧，如或遗之酒肉，则受之必三辞。主人衰绖而受之。如君命，则不敢辞，受而荐之。丧者不遗人，人遗之，虽酒肉，受也。从父昆弟以下，既卒哭，遗人可也。县子曰：「三年之丧，如斩。期之丧，如剡。」三年之丧，虽功衰不吊，自诸侯达诸士。如有服而将往哭之，则服其服而往。期之丧，十一月而练，十三月而祥，十五月禫。练则吊。既葬，大功吊，哭而退，不听事焉。期之丧，未丧，吊于乡人。哭而退，不听事焉。功衰吊，待事不执事。小功缌，执事不与于礼。相趋也，出宫而退。相揖也，哀次而退。相问也，既封而退。相见也。反哭而退。朋友，虞附而退。吊，非从主人也。四十者执綍：乡人五十者从反哭，四十者待盈坎。\n
        　　丧食虽恶必充饥，饥而废事，非礼也；饱而忘哀，亦非礼也。视不明，听不聪，行不正，不知哀，君子病之。故有疾饮酒食肉，五十不致毁，六十不毁，七十饮酒食肉，皆为疑死。有服，人召之食，不往。大功以下，既葬，适人，人食之，其党也食之，非其党弗食也。功衰食菜果，饮水浆，无盐酪。不能食食，盐酪可也。孔子曰：「身有疡则浴，首有创则沐，病则饮酒食肉。毁瘠为病，君子弗为也。毁而死，君子谓之无子。」\n
        　　非从柩与反哭，无免于堩。凡丧，小功以上，非虞附练祥，无沐浴。疏衰之丧，既葬，人请见之，则见；不请见人。小功，请见人可也。大功不以执挚。唯父母之丧，不辟涕泣而见人。三年之丧，祥而从政；期之丧，卒哭而从政；九月之丧，既葬而从政；小功缌之丧，既殡而从政。曾申问于曾子曰：「哭父母有常声乎？」曰：「中路婴儿失其母焉，何常声之有？」\n
        　　卒哭而讳。王父母兄弟，世父叔父，姑姊妹。子与父同讳。母之讳，宫中讳。妻之讳，不举诸其侧；与从祖昆弟同名则讳。以丧冠者，虽三年之丧，可也。既冠于次，入哭踊，三者三，乃出。大功之末，可以冠子，可以嫁子。父，小功之末，可以冠子，可以嫁子，可以取妇。己虽小功，既卒哭，可以冠，取妻；下殇之小功，则不可。凡弁绖，其衰侈袂。\n
        　　父有服，宫中子不与于乐。母有服，声闻焉不举乐。妻有服，不举乐于其侧。大功将至，辟琴瑟。小功至，不绝乐。\n
        　　姑姊妹，其夫死，而夫党无兄弟，使夫之族人主丧。妻之党，虽亲弗主。夫若无族矣，则前后家，东西家；无有，则里尹主之。或曰：主之，而附于夫之党。\n
        　　麻者不绅，执玉不麻。麻不加于采。国禁哭，则止朝夕之奠。即位自因也。童子哭不偯，不踊，不杖，不菲，不庐。孔子曰：「伯母、叔母，疏衰，踊不绝地。姑姊妹之大功，踊绝于地。如知此者，由文矣哉！由文矣哉！」\n
        　　世柳之母死，相者由左。世柳死，其徒由右相。由右相，世柳之徒为之也。\n
        　　天子饭，九贝；诸侯七，大夫五，士三。士三月而葬，是月也卒哭；大夫三月而葬，五月而卒哭；诸侯五月而葬，七月而卒哭。士三虞，大夫五，诸侯七。诸侯使人吊，其次：含襚赗临，皆同日而毕事者也，其次如此也。卿大夫疾，君问之无算；士一问之。君于卿大夫，比葬不食肉，比卒哭不举乐；为士，比殡不举乐。升正柩，诸侯执綍五百人，四綍，皆衔枚，司马执铎，左八人，右八人，匠人执羽葆御柩。大夫之丧，其升正柩也，执引者三百人，执铎者左右各四人，御柩以茅。\n
        　　孔子曰：「管仲镂簋而朱纮，旅树而反坫，山节而藻棁。贤大夫也，而难为上也。晏平仲祀其先人。豚肩不掩豆。贤大夫也，而难为下也。君子上不僭上，下不偪下。」\n
        　　妇人非三年之丧，不逾封而吊。如三年之丧，则君夫人归。夫人其归也以诸侯之吊礼，其待之也若待诸侯然。夫人至，入自闱门，升自侧阶，君在阼。其它如奔丧礼然。嫂不抚叔，叔不抚嫂。\n
        　　君子有三患：未之闻，患弗得闻也；既闻之，患弗得学也；既学之，患弗能行也。君子有五耻：居其位，无其言，君子耻之；有其言，无其行，君子耻之；既得之而又失之，君子耻之；地有余而民不足，君子耻之；众寡均而倍焉，君子耻之。\n
        　　孔子曰：「凶年则乘驽马。祀以下牲。」\n
        　　恤由之丧，哀公使孺悲之孔子学士丧礼，士丧礼于是乎书。子贡观于蜡。孔子曰：「赐也乐乎？」对曰：「一国之人皆若狂，赐未知其乐也！」子曰：「百日之蜡，一日之泽，非尔所知也。张而不弛，文武弗能也；弛而不张，文武弗为也。一张一弛，文武之道也。」\n
        　　孟献子曰：「正月日至，可以有事于上帝；七月日至，可有事于祖。」七月而禘，献子为之也。夫人之不命于天子，自鲁昭公始也。外宗为君夫人，犹内宗也。\n
        　　厩焚，孔子拜乡人为火来者。拜之，士壹，大夫再。亦相吊之道也。孔子曰：「管仲遇盗，取二人焉，上以为公臣，曰：『其所与游辟也，可人也！』管仲死，桓公使为之服。宦于大夫者之为之服也，自管仲始也，有君命焉尔也。」\n
        　　过而举君之讳，则起。与君之讳同，则称字。内乱不与焉，外患弗辟也。赞，大行曰圭。公九寸，侯、伯七寸，子、男五寸。博三寸，厚半寸。剡上，左右各寸半，玉也。藻三采六等。哀公问子羔曰：「子之食奚当？」对曰：「文公之下执事也。」\n
        　　成庙则衅之。其礼：祝、宗人、宰夫、雍人，皆爵弁纯衣。雍人拭羊，宗人视之，宰夫北面于碑南，东上。雍人举羊，升屋自中，中屋南面，刲羊，血流于前，乃降。门、夹室皆用鸡。先门而后夹室。其衈皆于屋下。割鸡，门当门，夹室中室。有司皆乡室而立，门则有司当门北面。既事，宗人告事毕，乃皆退。反命于君曰：「衅某庙事毕。」反命于寝，君南乡于门内朝服。既反命，乃退。路寝成则考之而不衅。衅屋者，交神明之道也。凡宗庙之器。其名者成则衅之以豭豚。\n
        　　诸侯出夫人，夫人比至于其国，以夫人之礼行；至，以夫人入。使者将命曰：「寡君不敏，不能从而事社稷宗庙，使使臣某，敢告于执事。」主人对曰：「寡君固前辞不教矣，寡君敢不敬须以俟命。」有司官陈器皿；主人有司亦官受之。妻出，夫使人致之曰：「某不敏，不能从而共粢盛，使某也敢告于侍者。」主人对曰：「某之子不肖，不敢辟诛，敢不敬须以俟命。」使者退，主人拜送之。如舅在，则称舅；舅没，则称兄；无兄，则称夫。主人之辞曰：「某之子不肖。」如姑姊妹，亦皆称之。\n
        　　孔子曰：「吾食于少施氏而饱，少施氏食我以礼。吾祭，作而辞曰：『疏食不足祭也。』吾飧，作而辞曰：『疏食也，不敢以伤吾子。』」\n
        　　纳币一束：束五两，两五寻。妇见舅姑，兄弟、姑姊妹，皆立于堂下，西面北上，是见已。见诸父，各就其寝。女虽未许嫁，年二十而笄，礼之，妇人执其礼。燕则鬈首。\n
        　　韠：长三尺，下广二尺，上广一尺。会去上五寸，纰以爵韦六寸，不至下五寸。纯以素，紃以五采。\n
        第二十二章　丧大记\n
        　　疾病，外内皆扫。君大夫彻县，士去琴瑟。寝东首于北牖下。废床。彻亵衣，加新衣，体一人。男女改服。属纩以俟绝气。男子不死于妇人之手，妇人不死于男子之手。君夫人卒于路寝，大夫世妇卒于适寝，内子未命，则死于下室。迁尸于寝，士士之妻皆死于寝。\n
        　　复，有林麓，则虞人设阶；无林麓，则狄人设阶。小臣复，复者朝服。君以卷，夫人以屈狄；大夫以玄赪，世妇以襢衣；士以爵弁，士妻以税衣。皆升自东荣，中屋履危，北面三号，衣投于前，司命受之，降自西北荣。其为宾，则公馆复，私馆不复；其在野，则升其乘车之左毂而复。复衣不以衣尸，不以敛。妇人复，不以袡。凡复，男子称名，妇人称字。唯哭先复，复而后行死事。\n
        　　始卒，主人啼，兄弟哭，妇人哭踊。既正尸，子坐于东方，卿大夫父兄子姓立于东方，有司庶士哭于堂下北面；夫人坐于西方，内命妇姑姊妹子姓立于西方，外命妇率外宗哭于堂上北面。大夫之丧，主人坐于东方，主妇坐于西方，其有命夫命妇则坐，无则皆立。士之丧，主人父兄子姓皆坐于东方，主妇姑姊妹子姓皆坐于西方。凡哭尸于室者，主人二手承衾而哭。\n
        　　君之丧，未小敛，为寄公国宾出；大夫之丧，未小敛，为君命出；士之丧，于大夫不当敛而出。凡主人之出也，徒跣扱衽拊心，降自西阶。君拜寄公国宾于位；大夫于君命，迎于寝门外，使者升堂致命，主人拜于下；士于大夫亲吊则与之哭；不逆于门外，夫人为寄公夫人出，命妇为夫人之命出，士妻不当敛，则为命妇出。\n
        　　小敛，主人即位于户内，主妇东面，乃敛。卒敛，主人冯之踊，主妇亦如之。主人袒说髦，括发以麻，妇人髽，带麻于房中。彻帷，男女奉尸夷于堂，降拜：君拜寄公国宾，大夫士拜卿大夫于位，于士旁三拜；夫人亦拜寄公夫人于堂上，大夫内子士妻特拜，命妇泛拜众宾于堂上。主人即位，袭带绖踊─－母之丧，即位而免，乃奠。吊者袭裘，加武带绖，与主人拾踊。君丧，虞人出木角，狄人出壶，雍人出鼎，司马县之，乃官代哭，大夫官代哭不县壶，士代哭不以官。君堂上二烛、下二烛，大夫堂上一烛、下二烛，士堂上一烛、下一烛。宾出彻帷。哭尸于堂上，主人在东方，由外来者在西方，诸妇南乡。妇人迎客送客不下堂，下堂不哭；男子出寝门见人不哭。其无女主，则男主拜女宾于寝门内；其无男主，则女主拜男宾于阼阶下。子幼，则以衰抱之，人为之拜；为后者不在，则有爵者辞，无爵者人为之拜。在竟内则俟之，在竟外则殡葬可也。丧有无后，无无主。\n
        　　君之丧：三日，子、夫人杖，五日既殡，授大夫世妇杖。子、大夫寝门之外杖，寝门之内辑之；夫人世妇在其次则杖，即位则使人执之。子有王命则去杖，国君之命则辑杖，听卜有事于尸则去杖。大夫于君所则辑杖，于大夫所则杖。大夫之丧：三日之朝既殡，主人主妇室老皆杖。大夫有君命则去杖，大夫之命则辑杖；内子为夫人之命去杖，为世妇之命授人杖。士之丧：二日而殡，三日而朝，主人杖，妇人皆杖。于君命夫人之命如大夫，于大夫世妇之命如大夫。子皆杖，不以即位。大夫士哭殡则杖，哭柩则辑杖。弃杖者，断而弃之于隐者。\n
        　　始死，迁尸于床，幠用敛衾，去死衣，小臣楔齿用角柶，缀足用燕几，君大夫士一也。\n
        　　管人汲，不说繘、屈之，尽阶不升堂，授御者；御者入浴：小臣四人抗衾，御者二人浴，浴水用盆，沃水用枓，浴用絺巾，挋用浴衣，如它日；小臣爪足，浴余水弃于坎。其母之丧，则内御者抗衾而浴。管人汲，授御者，御者差沐于堂上－─君沐粱，大夫沐稷，士沐粱。甸人为垼于西墙下，陶人出重鬲，管人受沐，乃煮之，甸人取所彻庙之西北厞薪，用爨之。管人授御者沐，乃沐；沐用瓦盘，挋用巾，如它日，小臣爪手翦须，濡濯弃于坎。君设大盘造冰焉，大夫设夷盘造冰焉，士并瓦盘无冰，设床襢笫，有枕。含一床，袭一床迁尸于堂又一床，皆有枕席－─君大夫士一也。\n
        　　君之丧，子、大夫、公子、众士皆三日不食。子、大夫、公子食粥，纳财，朝一溢米，莫一溢米，食之无算；士疏食水饮，食之无算；夫人世妇诸妻皆疏食水饮，食之无算。大夫之丧，主人室老子姓皆食粥；众士疏食水饮；妻妾疏食水饮。士亦如之。既葬，主人疏食水饮，不食菜果；妇人亦如之。君大夫士一也。练而食菜果，祥而食肉。食粥于盛不盥，食于篹者盥。食菜以酰酱，始食肉者先食干肉，始饮酒者先饮醴酒。期之丧，三不食；食：疏食水饮，不食菜果，三月既葬，食肉饮酒。期终丧，不食肉，不饮酒，父在为母，为妻。九月之丧，食饮犹期之丧也，食肉饮酒，不与人乐之。五月三月之丧，壹不食再不食可也。比葬，食肉饮酒，不与人乐之。叔母、世母、故主、宗子食肉饮酒。不能食粥，羹之以菜可也；有疾，食肉饮酒可也。五十不成丧，七十唯衰麻在身。既葬，若君食之则食之；大夫父之友食之则食之矣。不辟粱肉，若有酒醴则辞。\n
        　　小敛于户内，大敛于阼。君以簟席，大夫以蒲席，士以苇席。小敛：布绞，缩者一，横者三。君锦衾，大夫缟衾，士缁衾，皆一。衣十有九称，君陈衣于序东；大夫士陈衣于房中；皆西领北上。绞紟不在列。大敛：布绞，缩者三，横者五，布紟二衾。君大夫士一也。君陈衣于庭，百称，北领西上；大夫陈衣于序东，五十称，西领南上；士陈衣于序东，三十称，西领南上。绞紟如朝服，绞一幅为三、不辟，紟五幅、无紞。小敛之衣，祭服不倒。君无襚，大夫士毕主人之祭服；亲戚之衣，受之不以即陈。小敛，君大夫士皆用复衣复衾；大敛，君大夫士祭服无算，君褶衣褶衾，大夫士犹小敛也。袍必有表，不禅，衣必有裳，谓之一称。凡陈衣者实之箧，取衣者亦以箧升，降者自西阶。凡陈衣、不诎，非列采不入，絺绤纻不入。\n
        　　凡敛者袒，迁尸者袭。君之丧，大胥是敛，众胥佐之；大夫之丧，大胥侍之，众胥是敛；士之丧，胥为侍，士是敛。小敛大敛，祭服不倒，皆左衽结绞不纽。敛者既敛必哭。士与其执事则敛，敛焉则为之壹不食。凡敛者六人。君锦冒黼杀，缀旁七；大夫玄冒黼杀，缀旁五；士缁冒赪杀，缀旁三。凡冒质长与手齐，杀三尺，自小敛以往用夷衾，夷衾质杀之，裁犹冒也。君将大敛，子弁绖，即位于序端，卿大夫即位于堂廉楹西，北面东上，父兄堂下北面，夫人命妇尸西东面，外宗房中南面。小臣铺席，商祝铺绞紟衾衣，士盥于盘，上士举迁尸于敛上。卒敛，宰告，子冯之踊，夫人东面亦如之。大夫之丧，将大敛，既铺绞紟衾衣。君至，主人迎，先入门右，巫止于门外，君释菜，祝先入升堂，君即位于序端，卿大夫即位于堂廉楹西，北面东上；主人房外南面，主妇尸西，东面。迁尸，卒敛，宰告，主人降，北面于堂下，君抚之，主人拜稽颡，君降、升主人冯之，命主妇冯之。士之丧，将大敛，君不在，其余礼犹大夫也。铺绞紟，踊；铺衾，踊；铺衣，踊；迁尸，踊；敛衣，踊；敛衾，踊；敛绞紟，踊。\n
        　　君抚大夫，抚内命妇；大夫抚室老，抚侄娣。君大夫冯父母、妻、长子，不冯庶子；士冯父母、妻、长子、庶子，庶子有子，则父母不冯其尸。凡冯尸者，父母先，妻子后。君于臣抚之，父母于子执之，子于父母冯之，妇于舅姑奉之，舅姑于妇抚之，妻于夫拘之，夫于妻于昆弟执之。冯尸不当君所。凡冯尸，兴必踊。\n
        　　父母之丧，居倚庐、不涂，寝苫枕块，非丧事不言。君为庐宫之，大夫士襢之。既葬柱楣，涂庐不于显者。君、大夫、士皆宫之。凡非适子者，自未葬以于隐者为庐。既葬，与人立：君言王事，不言国事；大夫士言公事，不言家事。君既葬，王政入于国，既卒哭而服王事；大夫、士既葬，公政入于家，既卒哭、弁绖带，金革之事无辟也。既练，居垩室，不与人居。君谋国政，大夫、士谋家事。既祥，黝垩。祥而外无哭者；禫而内无哭者，乐作矣故也。禫而从御，吉祭而复寝。\n
        　　期居庐，终丧不御于内者，父在为母为妻；齐衰期者，大功布衰九月者，皆三月不御于内。妇人不居庐，不寝苫。丧父母，既练而归；期九月者，既葬而归。公之丧，大夫俟练，士卒哭而归。大夫、士父母之葬，既练而归。朔月忌日，则归哭于宗室。诸父兄弟之丧，既卒哭而归。父不次于子，兄不次于弟。\n
        　　君于大夫、世妇大敛焉；为之赐则小敛焉。于外命妇，既加盖而君至。于士，既殡而往；为之赐，大敛焉。夫人于世妇，大敛焉；为之赐，小敛焉。于诸妻，为之赐，大敛焉。于大夫外命妇，既殡而往。大夫、士既殡而君往焉，使人戒之，主人具殷奠之礼，俟于门外。见马首，先入门右，巫止于门外，祝代之先，君释菜于门内。祝先升自阼阶，负墉南面。君即位于阼。小臣二人执戈立于前，二人立于后。摈者进，主人拜稽颡。君称言，视祝而踊，主人踊。大夫则奠可也。士则出俟于门外，命之反奠，乃反奠。卒奠，主人先俟于门外，君退，主人送于门外，拜稽颡。君于大夫疾，三问之，在殡，三往焉；士疾，壹问之，在殡，壹往焉。君吊则复殡服。夫人吊于大夫、士，主人出迎于门外，见马首，先入门右。夫人入，升堂即位。主妇降自西阶，拜稽颡于下。夫人视世子而踊。奠如君至之礼。夫人退，主妇送于门内，拜稽颡；主人送于大门之外不拜。大夫君不迎于门外。入即位于堂下。主人北面，众主人南面；妇人即位于房中。若有君命，命夫命妇之命，四邻宾客，其君后主人而拜。君吊，见尸柩而后踊。大夫、士若君不戒而往，不具殷奠；君退必奠。\n
        　　君大棺八寸，属六寸，椑四寸；上大夫大棺八寸，属六寸；下大夫大棺六寸，属四寸，士棺六寸。君里棺用朱绿，用杂金鐕；大夫里棺用玄绿，用牛骨鐕；士不绿。君盖用漆，三衽三束；大夫盖用漆，二衽二束；士盖不用漆，二衽二束。君、大夫鬊爪；实于绿中；士埋之。君殡用輴，攒至于上，毕涂屋；大夫殡以帱，攒置于西序，涂不暨于棺；士殡见衽，涂上帷之。熬，君四种八筐，大夫三种六筐，士二种四筐，加鱼腊焉。饰棺，君龙帷三池，振容。黼荒，火三列，黼三列。素锦褚，加伪荒。纁纽六。齐，五采五贝。黼翣二，黻翣二，画翣二，皆戴圭。鱼跃拂池。君纁戴六，纁披六。大夫画帷二池，不振容。画荒，火三列，黻三列。素锦褚。纁纽二，玄纽二。齐，三采三贝。黻翣二，画翣二，皆戴绥。鱼跃拂池。大夫戴前纁后玄，披亦如之。士布帷布荒，一池，揄绞。纁纽二，缁纽二。齐，三采一贝。画翣二，皆戴绥。士戴前纁后缁，二披用纁。君葬用辁，四綍二碑，御棺用羽葆。大夫葬用辁，二綍二碑，御棺用茅。士葬用国车。二綍无碑，比出宫，御棺用功布。凡封，用綍去碑负引，君封以衡，大夫士以咸。君命毋哗，以鼓封；大夫命毋哭；士哭者相止也。君松椁，大夫柏椁，士杂木椁。棺椁之间，君容柷，大夫容壶，士容甒。君里椁虞筐，大夫不里椁，士不虞筐。\n
        第二十三章　祭法\n
        　　祭法：有虞氏禘黄帝而郊喾，祖颛顼而宗尧。夏后氏亦禘黄帝而郊鲧，祖颛顼而宗禹。殷人禘喾而郊冥，祖契而宗汤。周人禘喾而郊稷，祖文王而宗武王。\n
        　　燔柴于泰坛，祭天也；瘗埋于泰折，祭地也；用骍犊。埋少牢于泰昭，祭时也；相近于坎坛，祭寒暑也。王宫，祭日也；夜明，祭月也；幽宗，祭星也；雩宗，祭水旱也；四坎坛，祭四时也。山林、川谷、丘陵，能出云为风雨，见怪物，皆曰神。有天下者，祭百神。诸侯在其地则祭之，亡其地则不祭。\n
        　　大凡生于天地之间者，皆曰命。其万物死，皆曰折；人死，曰鬼；此五代之所不变也。七代之所以更立者：禘、郊、宗、祖；其余不变也。\n
        　　天下有王，分地建国，置都立邑，设庙祧坛墠而祭之，乃为亲疏多少之数。是故：王立七庙，一坛一墠，曰考庙，曰王考庙，曰皇考庙，曰显考庙，曰祖考庙；皆月祭之。远庙为祧，有二祧，享尝乃止。去祧为坛，去坛为墠。坛墠，有祷焉祭之，无祷乃止。去墠曰鬼。诸侯立五庙，一坛一墠。曰考庙，曰王考庙，曰皇考庙，皆月祭之；显考庙，祖考庙，享尝乃止。去祖为坛，去坛为墠。坛墠，有祷焉祭之，无祷乃止。去墠为鬼。大夫立三庙二坛，曰考庙，曰王考庙，曰皇考庙，享尝乃止。显考祖考无庙，有祷焉，为坛祭之。去坛为鬼。适士二庙一坛，曰考庙，曰王考庙，享尝乃止。皇考无庙，有祷焉，为坛祭之。去坛为鬼。官师一庙，曰考庙。王考无庙而祭之，去王考曰鬼。庶士庶人无庙，死曰鬼。\n
        　　王为群姓立社，曰大社。王自为立社，曰王社。诸侯为百姓立社，曰国社。诸侯自立社，曰侯社。大夫以下，成群立社曰置社。\n
        　　王为群姓立七祀：曰司命，曰中溜，曰国门，曰国行，曰泰厉，曰户，曰灶。王自为立七祀。诸侯为国立五祀，曰司命，曰中溜，曰国门，曰国行，曰公厉。诸侯自为立五祀。大夫立三祀：曰族厉，曰门，曰行。适士立二祀：曰门，曰行。庶士、庶人立一祀，或立户，或立灶。\n
        　　王下祭殇五：适子、适孙、适曾孙、适玄孙、适来孙。诸侯下祭三，大夫下祭二，适士及庶人，祭子而止。\n
        　　夫圣王之制祭祀也：法施于民则祀之，以死勤事则祀之，以劳定国则祀之，能御大菑则祀之，能捍大患则祀之。是故厉山氏之有天下也，其子曰农，能殖百谷；夏之衰也，周弃继之，故祀以为稷。共工氏之霸九州岛也，其子曰后土，能平九州岛，故祀以为社。帝喾能序星辰以着众；尧能赏均刑法以义终；舜勤众事而野死。鲧鄣洪水而殛死，禹能修鲧之功。黄帝正名百物以明民共财，颛顼能修之。契为司徒而民成；冥勤其官而水死。汤以宽治民而除其虐；文王以文治，武王以武功，去民之菑。此皆有功烈于民者也。及夫日月星辰，民所瞻仰也；山林川谷丘陵，民所取材用也。非此族也，不在祀典。\n
        第二十四章　祭义\n
        　　祭不欲数，数则烦，烦则不敬。祭不欲疏，疏则怠，怠则忘。是故君子合诸天道：春禘秋尝。霜露既降，君子履之，必有凄怆之心，非其寒之谓也。春，雨露既濡，君子履之，必有怵惕之心，如将见之。乐以迎来，哀以送往，故禘有乐而尝无乐。致齐于内，散齐于外。齐之日：思其居处，思其笑语，思其志意，思其所乐，思其所嗜。齐三日，乃见其所为齐者。祭之日：入室，僾然必有见乎其位，周还出户，肃然必有闻乎其容声，出户而听，忾然必有闻乎其叹息之声。是故，先王之孝也，色不忘乎目，声不绝乎耳，心志嗜欲不忘乎心。致爱则存，致悫则着。着存不忘乎心，夫安得不敬乎？君子生则敬养，死则敬享，思终身弗辱也。君子有终身之丧，忌日之谓也。忌日不用，非不祥也。言夫日，志有所至，而不敢尽其私也。唯圣人为能飨帝，孝子为能飨亲。飨者，乡也。乡之，然后能飨焉。是故孝子临尸而不怍。君牵牲，夫人奠盎。君献尸，夫人荐豆。卿大夫相君，命妇相夫人。齐齐乎其敬也，愉愉乎其忠也，勿勿诸其欲其飨之也。文王之祭也：事死者如事生，思死者如不欲生，忌日必哀，称讳如见亲。祀之忠也，如见亲之所爱，如欲色然；其文王与？《诗》云：「明发不寐，有怀二人。」文王之诗也。祭之明日，明发不寐，飨而致之，又从而思之。祭之日，乐与哀半；飨之必乐，已至必哀。\n
        　　仲尼尝，奉荐而进其亲也悫，其行趋趋以数。已祭，子赣问曰：「子之言祭，济济漆漆然；今子之祭，无济济漆漆，何也？」子曰：「济济者，容也远也；漆漆者，容也自反也。容以远，若容以自反也，夫何神明之及交，夫何济济漆漆之有乎？反馈，乐成，荐其荐俎，序其礼乐，备其百官。君子致其济济漆漆，夫何慌惚之有乎？夫言，岂一端而已？夫各有所当也。」\n
        　　孝子将祭，虑事不可以不豫；比时具物，不可以不备；虚中以治之。宫室既修，墙屋既设，百物既备，夫妇齐戒沐浴，盛服奉承而进之，洞洞乎，属属乎，如弗胜，如将失之，其孝敬之心至也与！荐其荐俎，序其礼乐，备其百官，奉承而进之。于是谕其志意，以其恍惚以与神明交，庶或飨之。「庶或飨之」，孝子之志也。孝子之祭也，尽其悫而悫焉，尽其信而信焉，尽其敬而敬焉，尽其礼而不过失焉。进退必敬，如亲听命，则或使之也。孝子之祭，可知也，其立之也敬以诎，其进之也敬以愉，其荐之也敬以欲；退而立，如将受命；已彻而退，敬齐之色不绝于面。孝子之祭也，立而不诎，固也；进而不愉，疏也；荐而不欲，不爱也；退立而不如受命，敖也；已彻而退，无敬齐之色，而忘本也。如是而祭，失之矣。孝子之有深爱者，必有和气；有和气者，必有愉色；有愉色者，必有婉容。孝子如执玉，如奉盈，洞洞属属然，如弗胜，如将失之。严威俨恪，非所以事亲也，成人之道也。\n
        　　先王之所以治天下者五：贵有德，贵贵，贵老，敬长，慈幼。此五者，先王之所以定天下也。贵有德，何为也？为其近于道也。贵贵，为其近于君也。贵老，为其近于亲也。敬长，为其近于兄也。慈幼，为其近于子也。是故至孝近乎王，至弟近乎霸。至孝近乎王，虽天子，必有父；至弟近乎霸，虽诸侯，必有兄。先王之教，因而弗改，所以领天下国家也。子曰：「立爱自亲始，教民睦也。立教自长始，教民顺也。教以慈睦，而民贵有亲；教以敬长，而民贵用命。孝以事亲，顺以听命，错诸天下，无所不行。」\n
        　　郊之祭也，丧者不敢哭，凶服者不敢入国门，敬之至也。祭之日，君牵牲，穆答君，卿大夫序从。既入庙门，丽于碑，卿大夫袒，而毛牛尚耳，鸾刀以刲，取膟菺，乃退。爓祭，祭腥而退，敬之至也。郊之祭，大报天而主日，配以月。夏后氏祭其闇，殷人祭其阳，周人祭日，以朝及闇。祭日于坛，祭月于坎，以别幽明，以制上下。祭日于东，祭月于西，以别外内，以端其位。日出于东，月生于西。阴阳长短，终始相巡，以致天下之和。天下之礼，致反始也，致鬼神也，致和用也，致义也，致让也。致反始，以厚其本也；致鬼神，以尊上也；致物用，以立民纪也。致义，则上下不悖逆矣。致让，以去争也。合此五者，以治天下之礼也，虽有奇邪，而不治者则微矣。\n
        　　宰我曰：「吾闻鬼神之名，而不知其所谓。」子曰：「气也者，神之盛也；魄也者，鬼之盛也；合鬼与神，教之至也。众生必死，死必归土：此之谓鬼。骨肉毙于下，阴为野土；其气发扬于上，为昭明，焄蒿，凄怆，此百物之精也，神之着也。因物之精，制为之极，明命鬼神，以为黔首则。百众以畏，万民以服。」圣人以是为未足也，筑为宫室，谓为宗祧，以别亲疏远迩，教民反古复始，不忘其所由生也。众之服自此，故听且速也。二端既立，报以二礼。建设朝事，燔燎膻芗，见以萧光，以报气也。此教众反始也。荐黍稷，羞肝肺首心，见间以侠甒，加以郁鬯，以报魄也。教民相爱，上下用情，礼之至也。\n
        　　君子反古复始，不忘其所由生也，是以致其敬，发其情，竭力从事，以报其亲，不敢弗尽也。是故昔者天子为藉千亩，冕而朱纮，躬秉耒。诸侯为藉百亩，冕而青纮，躬秉耒，以事天地、山川、社稷、先古，以为醴酪齐盛，于是乎取之，敬之至也。\n
        　　古者天子、诸侯必有养兽之官，及岁时，齐戒沐浴而躬朝之。牺牷祭牲，必于是取之，敬之至也。君召牛，纳而视之，择其毛而卜之，吉，然后养之。君皮弁素积，朔月，月半，君巡牲，所以致力，孝之至也。古者天子、诸侯必有公桑、蚕室，近川而为之。筑宫仞有三尺，棘墙而外闭之。及大昕之朝，君皮弁素积，卜三宫之夫人世妇之吉者，使入蚕于蚕室，奉种浴于川；桑于公桑，风戾以食之。岁既殚矣，世妇卒蚕，奉茧以示于君，遂献茧于夫人。夫人曰：「此所以为君服与？」遂副袆而受之，因少牢以礼之。古之献茧者，其率用此与！及良日，夫人缫，三盆手，遂布于三宫夫人世妇之吉者使缫；遂朱绿之，玄黄之，以为黼黻文章。服既成，君服以祀先王先公，敬之至也。君子曰：礼乐不可斯须去身。致乐以治心，则易直子谅之心，油然生矣。易直子谅之心生则乐，乐则安，安则久，久则天，天则神。天则不言而信，神则不怒而威。致乐以治心者也。致礼以治躬则庄敬，庄敬则严威。心中斯须不和不乐，而鄙诈之心入之矣；外貌斯须不庄不敬，而慢易之心入之矣。故乐也者，动于内者也，礼也者，动于外者也。乐极和，礼极顺。内和而外顺，则民瞻其颜色而不与争也；望其容貌，而众不生慢易焉。故德辉动乎内，而民莫不承听；理发乎外，而众莫不承顺。故曰：致礼乐之道，而天下塞焉，举而措之无难矣。乐也者，动于内者也；礼也者，动于外者也。故礼主其减，乐主其盈。礼减而进，以进为文；乐盈而反，以反为文。礼减而不进则销，乐盈而不反则放。故礼有报而乐有反。礼得其报则乐，乐得其反则安。礼之报，乐之反，其义一也。\n
        　　曾子曰：「孝有三：大孝尊亲，其次弗辱，其下能养。」公明仪问于曾子曰：「夫子可以为孝乎？」曾子曰：「是何言与！是何言与！君子之所为孝者：先意承志，谕父母于道。参，直养者也，安能为孝乎？」\n
        　　曾子曰：「身也者，父母之遗体也。行父母之遗体，敢不敬乎？居处不庄，非孝也；事君不忠，非孝也；莅官不敬，非孝也；朋友不信，非孝也；战陈无勇，非孝也；五者不遂，灾及于亲，敢不敬乎？亨孰膻芗，尝而荐之，非孝也，养也。君子之所谓孝也者，国人称愿然曰：『幸哉有子！』如此，所谓孝也已。众之本教曰孝，其行曰养。养，可能也，敬为难；敬，可能也，安为难；安，可能也，卒为难。父母既没，慎行其身，不遗父母恶名，可谓能终矣。仁者，仁此者也；礼者，履此者也；义者，宜此者也；信者，信此者也；强者，强此者也。乐自顺此生，刑自反此作。」曾子曰：「夫孝，置之而塞乎天地，溥之而横乎四海，施诸后世而无朝夕，推而放诸东海而准，推而放诸西海而准，推而放诸南海而准，推而放诸北海而准。《诗》云：『自西自东，自南自北，无思不服。』此之谓也。」曾子曰：「树木以时伐焉，禽兽以时杀焉。夫子曰：『断一树，杀一兽，不以其时，非孝也。』孝有三：小孝用力，中孝用劳，大孝不匮。思慈爱忘劳，可谓用力矣。尊仁安义，可谓用劳矣。博施备物，可谓不匮矣。父母爱之，嘉而弗忘；父母恶之，惧而无怨；父母有过，谏而不逆；父母既没，必求仁者之粟以祀之。此之谓礼终。」乐正子春下堂而伤其足，数月不出，犹有忧色。门弟子曰：「夫子之足瘳矣，数月不出，犹有忧色，何也？」乐正子春曰：「善如尔之问也！善如尔之问也！吾闻诸曾子，曾子闻诸夫子曰：『天之所生，地之所养，无人为大。』父母全而生之，子全而归之，可谓孝矣。不亏其体，不辱其身，可谓全矣。故君子顷步而弗敢忘孝也。今予忘孝之道，予是以有忧色也。壹举足而不敢忘父母，壹出言而不敢忘父母。壹举足而不敢忘父母，是故道而不径，舟而不游，不敢以先父母之遗体行殆。壹出言而不敢忘父母，是故恶言不出于口，忿言不反于身。不辱其身，不羞其亲，可谓孝矣。」\n
        　　昔者，有虞氏贵德而尚齿，夏后氏贵爵而尚齿，殷人贵富而尚齿，周人贵亲而尚齿。虞夏殷周，天下之盛王也，未有遗年者。年之贵乎天下，久矣；次乎事亲也。是故朝廷同爵则尚齿。七十杖于朝，君问则席。八十不俟朝，君问则就之，而弟达乎朝廷矣。行，肩而不并，不错则随。见老者，则车徒辟；斑白者不以其任行乎道路，而弟达乎道路矣。居乡以齿，而老穷不遗，强不犯弱，众不暴寡，而弟达乎州巷矣。古之道，五十不为甸徒，颁禽隆诸长者，而弟达乎搜狩矣。军旅什伍，同爵则尚齿，而弟达乎军旅矣。孝弟发诸朝廷，行乎道路，至乎州巷，放乎搜狩，修乎军旅，众以义死之，而弗敢犯也。\n
        　　祀乎明堂，所以教诸侯之孝也；食三老五更于大学，所以教诸侯之弟也。祀先贤于西学，所以教诸侯之德也；耕藉，所以教诸侯之养也；朝觐，所以教诸侯之臣也。五者，天下之大教也。食三老五更于大学，天子袒而割牲，执酱而馈，执爵而酳，冕而揔干，所以教诸侯之弟也。是故，乡里有齿，而老穷不遗，强不犯弱，众不暴寡，此由大学来者也。天子设四学，当入学，而大子齿。天子巡守，诸侯待于竟。天子先见百年者。八、十九十者东行，西行者弗敢过；西行，东行者弗敢过。欲言政者，君就之可也。壹命齿于乡里，再命齿于族，三命不齿；族有七十者，弗敢先。七十者，不有大故不入朝；若有大故而入，君必与之揖让，而后及爵者。天子有善，让德于天；诸侯有善，归诸天子；卿大夫有善，荐于诸侯；士、庶人有善，本诸父母，存诸长老；禄爵庆赏，成诸宗庙；所以示顺也。昔者，圣人建阴阳天地之情，立以为《易》。易抱龟南面，天子卷冕北面，虽有明知之心，必进断其志焉。示不敢专，以尊天也。善则称人，过则称己。教不伐以尊贤也。孝子将祭祀，必有齐庄之心以虑事，以具服物，以修宫室，以治百事。及祭之日，颜色必温，行必恐，如惧不及爱然。其奠之也，容貌必温，身必诎，如语焉而未之然。宿者皆出，其立卑静以正，如将弗见然。及祭之后，陶陶遂遂，如将复入然。是故，悫善不违身，耳目不违心，思虑不违亲。结诸心，形诸色，而术省之--孝子之志也。建国之神位：右社稷，而左宗庙。\n
        第二十五章　祭统\n
        　　凡治人之道，莫急于礼。礼有五经，莫重于祭。夫祭者，非物自外至者也，自中出生于心也；心怵而奉之以礼。是故，唯贤者能尽祭之义。贤者之祭也，必受其福。非世所谓福也。福者，备也；备者，百顺之名也。无所不顺者，谓之备。言：内尽于己，而外顺于道也。忠臣以事其君，孝子以事其亲，其本一也。上则顺于鬼神，外则顺于君长，内则以孝于亲。如此之谓备。唯贤者能备，能备然后能祭。是故，贤者之祭也：致其诚信与其忠敬，奉之以物，道之以礼，安之以乐，参之以时。明荐之而已矣。不求其为。此孝子之心也。祭者，所以追养继孝也。孝者畜也。顺于道不逆于伦，是之谓畜。是故，孝子之事亲也，有三道焉：生则养，没则丧，丧毕则祭。养则观其顺也，丧则观其哀也，祭则观其敬而时也。尽此三道者，孝子之行也。既内自尽，又外求助，昏礼是也。故国君取夫人之辞曰：「请君之玉女与寡人共有敝邑，事宗庙社稷。」此求助之本也。夫祭也者，必夫妇亲之，所以备外内之官也；官备则具备。水草之菹，陆产之醢，小物备矣；三牲之俎，八簋之实，美物备矣；昆虫之异，草木之实，阴阳之物备矣。凡天之所生，地之所长，茍可荐者，莫不咸在，示尽物也。外则尽物，内则尽志，此祭之心也。是故，天子亲耕于南郊，以共齐盛；王后蚕于北郊，以共纯服。诸侯耕于东郊，亦以共齐盛；夫人蚕于北郊，以共冕服。天子诸侯非莫耕也，王后夫人非莫蚕也，身致其诚信，诚信之谓尽，尽之谓敬，敬尽然后可以事神明，此祭之道也。及时将祭，君子乃齐。齐之为言齐也。齐不齐以致齐者也。是以君子非有大事也，非有恭敬也，则不齐。不齐则于物无防也，嗜欲无止也。及其将齐也，防其邪物，讫其嗜欲，耳不听乐。故记曰：「齐者不乐」，言不敢散其志也。心不茍虑，必依于道；手足不茍动，必依于礼。是故君子之齐也，专致其精明之德也。故散齐七日以定之，致齐三日以齐之。定之之谓齐。齐者精明之至也，然后可以交于神明也。是故，先期旬有一日，宫宰宿夫人，夫人亦散齐七日，致齐三日。君致齐于外，夫人致齐于内，然后会于大庙。君纯冕立于阼，夫人副袆立于东房。君执圭瓒裸尸，大宗执璋瓒亚裸。及迎牲，君执纼，卿大夫从士执刍。宗妇执盎从夫人荐涚水。君执鸾刀羞哜，夫人荐豆，此之谓夫妇亲之。\n
        　　及入舞，君执干戚就舞位，君为东上，冕而揔干，率其群臣，以乐皇尸。是故天子之祭也，与天下乐之；诸侯之祭也，与竟内乐之。冕而揔干，率其群臣，以乐皇尸，此与竟内乐之之义也。夫祭有三重焉：献之属，莫重于裸，声莫重于升歌，舞莫重于《武宿夜》，此周道也。凡三道者，所以假于外而以增君子之志也，故与志进退；志轻则亦轻，志重则亦重。轻其志而求外之重也，虽圣人弗能得也。是故君子之祭也，必身自尽也，所以明重也。道之以礼，以奉三重，而荐诸皇尸，此圣人之道也。夫祭有馂；馂者祭之末也，不可不知也。是故古之人有言曰：「善终者如始。」馂其是已。是故古之君子曰：「尸亦馂鬼神之余也，惠术也，可以观政矣。」是故尸谡，君与卿四人馂。君起，大夫六人馂；臣馂君之余也。大夫起，士八人馂；贱馂贵之余也。士起，各执其具以出，陈于堂下，百官进，彻之，下馂上之余也。凡馂之道，每变以众，所以别贵贱之等，而兴施惠之象也。是故以四簋黍见其修于庙中也。庙中者竟内之象也。祭者泽之大者也。是故上有大泽则惠必及下，顾上先下后耳。非上积重而下有冻馁之民也。是故上有大泽，则民夫人待于下流，知惠之必将至也，由馂见之矣。故曰：「可以观政矣。」\n
        　　夫祭之为物大矣，其兴物备矣。顺以备者也，其教之本与？是故，君子之教也，外则教之以尊其君长，内则教之以孝于其亲。是故，明君在上，则诸臣服从；崇事宗庙社稷，则子孙顺孝。尽其道，端其义，而教生焉。是故君子之事君也，必身行之，所不安于上，则不以使下；所恶于下，则不以事上；非诸人，行诸己，非教之道也。是故君子之教也，必由其本，顺之至也，祭其是与？故曰：祭者，教之本也已。夫祭有十伦焉；见事鬼神之道焉，见君臣之义焉，见父子之伦焉，见贵贱之等焉，见亲疏之杀焉，见爵赏之施焉，见夫妇之别焉，见政事之均焉，见长幼之序焉，见上下之际焉。此之谓十伦。\n
        　　〔祭有十伦〕铺筵设同几，为依神也；诏祝于室，而出于祊，此交神明之道也。君迎牲而不迎尸，别嫌也。尸在庙门外，则疑于臣，在庙中则全于君；君在庙门外则疑于君，入庙门则全于臣、全于子。是故，不出者，明君臣之义也。夫祭之道，孙为王父尸。所使为尸者，于祭者子行也；父北面而事之，所以明子事父之道也。此父子之伦也。尸饮五，君洗玉爵献卿；尸饮七，以瑶爵献大夫；尸饮九，以散爵献士及群有司，皆以齿。明尊卑之等也。\n
        　　夫祭有昭穆，昭穆者，所以别父子、远近、长幼、亲疏之序而无乱也。是故，有事于大庙，则群昭群穆咸在而不失其伦。此之谓亲疏之杀也。古者，明君爵有德而禄有功，必赐爵禄于大庙，示不敢专也。故祭之日，一献，君降立于阼阶之南，南乡。所命北面，史由君右执策命之。再拜稽首。受书以归，而舍奠于其庙。此爵赏之施也。君卷冕立于阼，夫人副袆立于东房。夫人荐豆执校，执醴授之执镫。尸酢夫人执柄，夫人受尸执足。夫妇相授受，不相袭处，酢必易爵。明夫妇之别也。凡为俎者，以骨为主。骨有贵贱；殷人贵髀，周人贵肩，凡前贵于后。俎者，所以明祭之必有惠也。是故，贵者取贵骨，贱者取贱骨。贵者不重，贱者不虚，示均也。惠均则政行，政行则事成，事成则功立。功之所以立者，不可不知也。俎者，所以明惠之必均也。善为政者如此，故曰：见政事之均焉。\n
        　　凡赐爵，昭为一，穆为一。昭与昭齿，穆与穆齿，凡群有司皆以齿，此之谓长幼有序。夫祭有畀辉胞翟阍者，惠下之道也。唯有德之君为能行此，明足以见之，仁足以与之。畀之为言与也，能以其余畀其下者也。辉者，甲吏之贱者也；胞者，肉吏之贱者也；翟者，乐吏之贱者也；阍者，守门之贱者也。古者不使刑人守门，此四守者，吏之至贱者也。尸又至尊；以至尊既祭之末，而不忘至贱，而以其余畀之。是故明君在上，则竟内之民无冻馁者矣，此之谓上下之际。\n
        　　凡祭有四时：春祭曰礿，夏祭曰禘，秋祭曰尝，冬祭曰烝。礿、禘，阳义也；尝、烝，阴义也。禘者阳之盛也，尝者阴之盛也。故曰：莫重于禘、尝。古者于禘也，发爵赐服，顺阳义也；于尝也，出田邑，发秋政，顺阴义也。故记曰：「尝之日，发公室，示赏也；草艾则墨；未发秋政，则民弗敢草也。」故曰：禘、尝之义大矣。治国之本也，不可不知也。明其义者君也，能其事者臣也。不明其义，君人不全；不能其事，为臣不全。夫义者，所以济志也，诸德之发也。是故其德盛者，其志厚；其志厚者，其义章。其义章者，其祭也敬。祭敬则竟内之子孙莫敢不敬矣。是故君子之祭也，必身亲莅之；有故，则使人可也。虽使人也，君不失其义者，君明其义故也。其德薄者，其志轻，疑于其义，而求祭；使之必敬也，弗可得已。祭而不敬，何以为民父母矣？夫鼎有铭，铭者，自名也。自名以称扬其先祖之美，而明着之后世者也。为先祖者，莫不有美焉，莫不有恶焉，铭之义，称美而不称恶，此孝子孝孙之心也。唯贤者能之。铭者，论譔其先祖之有德善，功烈勋劳庆赏声名列于天下，而酌之祭器；自成其名焉，以祀其先祖者也。显扬先祖，所以崇孝也。身比焉，顺也。明示后世，教也。夫铭者，壹称而上下皆得焉耳矣。是故君子之观于铭也，既美其所称，又美其所为。为之者，明足以见之，仁足以与之，知足以利之，可谓贤矣。贤而勿伐，可谓恭矣。故卫孔悝之鼎铭曰：六月丁亥，公假于大庙。公曰：「叔舅！乃祖庄叔，左右成公。成公乃命庄叔随难于汉阳，即宫于宗周，奔走无射。启右献公。献公乃命成叔，纂乃祖服。乃考文叔，兴旧耆欲，作率庆士，躬恤卫国，其勤公家，夙夜不解，民咸曰：『休哉！』」公曰：「叔舅！予女铭：若纂乃考服。」悝拜稽首曰：「对扬以辟之，勤大命施于烝彝鼎。」此卫孔悝之鼎铭也。古之君子论譔其先祖之美，而明着之后世者也。以比其身，以重其国家如此。子孙之守宗庙社稷者，其先祖无美而称之，是诬也；有善而弗知，不明也；知而弗传，不仁也。此三者，君子之所耻也。昔者，周公旦有勋劳于天下。周公既没，成王、康王追念周公之所以勋劳者，而欲尊鲁；故赐之以重祭。外祭，则郊社是也；内祭，则大尝禘是也。夫大尝禘，升歌《清庙》，下而管《象》；朱干玉戚，以舞《大武》；八佾，以舞《大夏》；此天子之乐也。康周公，故以赐鲁也。子孙纂之，至于今不废，所以明周公之德而又以重其国也。\n
        第二十六章　经解\n
        　　孔子曰：「入其国，其教可知也。其为人也：温柔敦厚，《诗》教也；疏通知远，《书》教也；广博易良，《乐》教也；洁静精微，《易》教也；恭俭庄敬，《礼》教也；属辞比事，《春秋》教也。故《诗》之失，愚；《书》之失，诬；《乐》之失，奢；《易》之失，贼；《礼》之失，烦；《春秋》之失，乱。其为人也：温柔敦厚而不愚，则深于《诗》者也；疏通知远而不诬，则深于《书》者也；广博易良而不奢，则深于《乐》者也；洁静精微而不贼，则深于《易》者也；恭俭庄敬而不烦，则深于《礼》者也；属辞比事而不乱，则深于《春秋》者也。」\n
        　　天子者，与天地参。故德配天地，兼利万物，与日月并明，明照四海而不遗微小。其在朝廷，则道仁圣礼义之序；燕处，则听雅、颂之音；行步，则有环佩之声；升车，则有鸾和之音。居处有礼，进退有度，百官得其宜，万事得其序。《诗》云：「淑人君子，其仪不忒。其仪不忒，正是四国。」此之谓也。发号出令而民说，谓之和；上下相亲，谓之仁；民不求其所欲而得之，谓之信；除去天地之害，谓之义。义与信，和与仁，霸王之器也。有治民之意而无其器，则不成。\n
        　　礼之于正国也：犹衡之于轻重也，绳墨之于曲直也，规矩之于方圜也。故衡诚县，不可欺以轻重；绳墨诚陈，不可欺以曲直；规矩诚设，不可欺以方圆；君子审礼，不可诬以奸诈。是故，隆礼由礼，谓之有方之士；不隆礼、不由礼，谓之无方之民。敬让之道也。故以奉宗庙则敬，以入朝廷则贵贱有位，以处室家则父子亲、兄弟和，以处乡里则长幼有序。孔子曰：「安上治民，莫善于礼。」此之谓也。\n
        　　故朝觐之礼，所以明君臣之义也。聘问之礼，所以使诸侯相尊敬也。丧祭之礼，所以明臣子之恩也。乡饮酒之礼，所以明长幼之序也。昏姻之礼，所以明男女之别也。夫礼，禁乱之所由生，犹坊止水之所自来也。故以旧坊为无所用而坏之者，必有水败；以旧礼为无所用而去之者，必有乱患。故昏姻之礼废，则夫妇之道苦，而淫辟之罪多矣。乡饮酒之礼废，则长幼之序失，而争斗之狱繁矣。丧祭之礼废，则臣子之恩薄，而倍死忘生者众矣。聘觐之礼废，则君臣之位失，诸侯之行恶，而倍畔侵陵之败起矣。\n
        　　故礼之教化也微，其止邪也于未形，使人日徙善远罪而不自知也。是以先王隆之也。《易》曰：「君子慎始，差若毫厘，缪以千里。」此之谓也。\n
        第二十七章　哀公问\n
        　　哀公问于孔子曰：「大礼何如？君子之言礼，何其尊也？」孔子曰：「丘也小人，不足以知礼。」君曰：「否！吾子言之也。」孔子曰：「丘闻之：民之所由生，礼为大。非礼无以节事天地之神也，非礼无以辨君臣上下长幼之位也，非礼无以别男女父子兄弟之亲、昏姻疏数之交也；君子以此之为尊敬然。然后以其所能教百姓，不废其会节。有成事，然后治其雕镂文章黼黻以嗣。其顺之，然后言其丧算，备其鼎俎，设其豕腊，修其宗庙，岁时以敬祭祀，以序宗族。即安其居，节丑其衣服，卑其宫室，车不雕几，器不刻镂，食不贰味，以与民同利。昔之君子之行礼者如此。」\n
        　　公曰：「今之君子胡莫行之也？」孔子曰：「今之君子，好实无厌，淫德不倦，荒怠傲慢，固民是尽，午其众以伐有道；求得当欲，不以其所。昔之用民者由前，今之用民者由后。今之君子莫为礼也。」\n
        　　孔子侍坐于哀公，哀公曰：「敢问人道谁为大？」孔子愀然作色而对曰：「君之及此言也，百姓之德也！固臣敢无辞而对？人道，政为大。」公曰：「敢问何谓为政？」孔子对曰：「政者正也。君为正，则百姓从政矣。君之所为，百姓之所从也。君所不为，百姓何从？」公曰：「敢问为政如之何？」孔子对曰：「夫妇别，父子亲，君臣严。三者正，则庶物从之矣。」公曰：「寡人虽无似也，愿闻所以行三言之道，可得闻乎？」孔子对曰：「古之为政，爱人为大；所以治爱人，礼为大；所以治礼，敬为大；敬之至矣，大昏为大。大昏至矣！大昏既至，冕而亲迎，亲之也。亲之也者，亲之也。是故，君子兴敬为亲；舍敬，是遗亲也。弗爱不亲；弗敬不正。爱与敬，其政之本与！」\n
        　　公曰：「寡人愿有言。然冕而亲迎，不已重乎？」孔子愀然作色而对曰：「合二姓之好，以继先圣之后，以为天地宗庙社稷之主，君何谓已重乎？」公曰：「寡人固！不固，焉得闻此言也。寡人欲问，不得其辞，请少进！」孔子曰：「天地不合，万物不生。大昏，万世之嗣也，君何谓已重焉！」孔子遂言曰：「内以治宗庙之礼，足以配天地之神明；出以治直言之礼，足以立上下之敬。物耻足以振之，国耻足以兴之。为政先礼。礼，其政之本与！」孔子遂言曰：「昔三代明王之政，必敬其妻子也，有道。妻也者，亲之主也，敢不敬与？子也者，亲之后也，敢不敬与？君子无不敬也，敬身为大。身也者，亲之枝也，敢不敬与？不能敬其身，是伤其亲；伤其亲，是伤其本；伤其本，枝从而亡。三者，百姓之象也。身以及身，子以及子，妃以及妃，君行此三者，则忾乎天下矣，大王之道也。如此，国家顺矣。」\n
        　　公曰：「敢问何谓敬身？」孔子对曰：「君子过言，则民作辞；过动，则民作则。君子言不过辞，动不过则，百姓不命而敬恭，如是，则能敬其身；能敬其身，则能成其亲矣。」公曰：「敢问何谓成亲？」孔子对曰：「君子也者，人之成名也。百姓归之名，谓之君子之子。是使其亲为君子也，是为成其亲之名也已！」孔子遂言曰：「古之为政，爱人为大。不能爱人，不能有其身；不能有其身，不能安土；不能安土，不能乐天；不能乐天，不能成其身。」\n
        　　公曰：「敢问何谓成身？」孔子对曰：「不过乎物。」公曰：「敢问君子何贵乎天道也？」孔子对曰：「贵其『不已』。如日月东西相从而不已也，是天道也；不闭其久，是天道也；无为而物成，是天道也；已成而明，是天道也。」公曰：「寡人蠢愚，冥烦子志之心也。」孔子蹴然辟席而对曰：「仁人不过乎物，孝子不过乎物。是故，仁人之事亲也如事天，事天如事亲，是故孝子成身。」公曰：「寡人既闻此言也，无如后罪何？」孔子对曰：「君之及此言也，是臣之福也。」\n
        第二十八章　仲尼燕居\n
        　　仲尼燕居，子张、子贡、言游侍，纵言至于礼。子曰：「居！女三人者，吾语女礼，使女以礼周流无不遍也。」子贡越席而对曰：「敢问何如？」子曰：「敬而不中礼，谓之野；恭而不中礼，谓之给；勇而不中礼，谓之逆。」子曰：「给夺慈仁。」子曰：「师，尔过；而商也不及。子产犹众人之母也，能食之不能教也。」子贡越席而对曰：「敢问将何以为此中者也？」子曰：「礼乎礼！夫礼所以制中也。」\n
        　　子贡退，言游进曰：「敢问礼也者，领恶而全好者与？」子曰：「然。」「然则何如？」子曰：「郊社之义，所以仁鬼神也；尝禘之礼，所以仁昭穆也；馈奠之礼，所以仁死丧也；射乡之礼，所以仁乡党也；食飨之礼，所以仁宾客也。」子曰：「明乎郊社之义、尝禘之礼，治国其如指诸掌而已乎！是故，以之居处有礼，故长幼辨也。以之闺门之内有礼，故三族和也。以之朝廷有礼，故官爵序也。以之田猎有礼，故戎事闲也。以之军旅有礼，故武功成也。是故，宫室得其度，量鼎得其象，味得其时，乐得其节，车得其式，鬼神得其飨，丧纪得其哀，辨说得其党，官得其体，政事得其施；加于身而错于前，凡众之动得其宜。」\n
        　　子曰：「礼者何也？即事之治也。君子有其事，必有其治。治国而无礼，譬犹瞽之无相与？伥伥其何之？譬如终夜有求于幽室之中，非烛何见？若无礼则手足无所错，耳目无所加，进退揖让无所制。是故，以之居处，长幼失其别；闺门，三族失其和；朝廷，官爵失其序；田猎，戎事失其策；军旅，武功失其制；宫室，失其度；量鼎，失其象；味，失其时；乐，失其节；车，失其式；鬼神，失其飨；丧纪，失其哀；辩说，失其党；官，失其体；政事，失其施；加于身而错于前，凡众之动，失其宜。如此，则无以祖洽于众也。」\n
        　　子曰：「慎听之！女三人者，吾语女：礼犹有九焉，大飨有四焉。茍知此矣，虽在畎亩之中事之，圣人已。两君相见，揖让而入门，入门而县兴；揖让而升堂，升堂而乐阕。下管《象》、《武》，《夏》、《龠》序兴。陈其荐俎，序其礼乐，备其百官。如此，而后君子知仁焉。行中规，还中矩，和鸾中采齐，客出以雍，彻以振羽。是故，君子无物而不在礼矣。入门而金作，示情也。升歌《清庙》，示德也。下而管《象》，示事也。是故古之君子，不必亲相与言也，以礼乐相示而已。」\n
        　　子曰：「礼也者，理也；乐也者，节也。君子无理不动，无节不作。不能《诗》，于礼缪；不能乐，于礼素；薄于德，于礼虚。」子曰：「制度在礼，文为在礼，行之，其在人乎！」子贡越席而对曰：「敢问：夔其穷与？」子曰：「古之人与？古之人也。达于礼而不达于乐，谓之素；达于乐而不达于礼，谓之偏。夫夔，达于乐而不达于礼，是以传此名也，古之人也。」\n
        　　子张问政，子曰：「师乎！前，吾语女乎？君子明于礼乐，举而错之而已。」子张复问。子曰：「师，尔以为必铺几筵，升降酌献酬酢，然后谓之礼乎？尔以为必行缀兆。兴羽龠，作钟鼓，然后谓之乐乎？言而履之，礼也。行而乐之，乐也。君子力此二者以南面而立，夫是以天下太平也。诸侯朝，万物服体，而百官莫敢不承事矣。礼之所兴，众之所治也；礼之所废，众之所乱也。目巧之室，则有奥阼，席则有上下，车则有左右，行则有随，立则有序，古之义也。室而无奥阼，则乱于堂室也。席而无上下，则乱于席上也。车而无左右，则乱于车也。行而无随，则乱于涂也。立而无序，则乱于位也。昔圣帝明王诸侯，辨贵贱、长幼、远近、男女、外内，莫敢相逾越，皆由此涂出也。」三子者，既得闻此言也于夫子，昭然若发蒙矣。\n
        第二十九章　孔子闲居\n
        　　孔子闲居，子夏侍。子夏曰：「敢问《诗》云：『凯弟君子，民之父母』，何如斯可谓民之父母矣？」孔子曰：「夫民之父母乎，必达于礼乐之原，以致五至，而行三无，以横于天下。四方有败，必先知之。此之谓民之父母矣。」\n
        　　子夏曰：「民之父母，既得而闻之矣；敢问何谓『五至』？」孔子曰：「志之所至，诗亦至焉。诗之所至，礼亦至焉。礼之所至，乐亦至焉。乐之所至，哀亦至焉。哀乐相生。是故，正明目而视之，不可得而见也；倾耳而听之，不可得而闻也；志气塞乎天地，此之谓五至。」\n
        　　子夏曰：「五至既得而闻之矣，敢问何谓三无？」孔子曰：「无声之乐，无体之礼，无服之丧，此之谓三无。」子夏曰：「三无既得略而闻之矣，敢问何诗近之？」孔子曰：「『夙夜其命宥密』，无声之乐也。『威仪逮逮，不可选也』，无体之礼也。『凡民有丧，匍匐救之』，无服之丧也。」\n
        　　子夏曰：「言则大矣！美矣！盛矣！言尽于此而已乎？」孔子曰：「何为其然也！君子之服之也，犹有五起焉。」子夏曰：「何如？」子曰：「无声之乐，气志不违；无体之礼，威仪迟迟；无服之丧，内恕孔悲。无声之乐，气志既得；无体之礼，威仪翼翼；无服之丧，施及四国。无声之乐，气志既从；无体之礼，上下和同；无服之丧，以畜万邦。无声之乐，日闻四方；无体之礼，日就月将；无服之丧，纯德孔明。无声之乐，气志既起；无体之礼，施及四海；无服之丧，施于孙子。」\n
        　　子夏曰：「三王之德，参于天地，敢问：何如斯可谓参于天地矣？」孔子曰：「奉三无私以劳天下。」子夏曰：「敢问何谓三无私？」孔子曰：「天无私覆，地无私载，日月无私照。奉斯三者以劳天下，此之谓三无私。其在《诗》曰：『帝命不违，至于汤齐。汤降不迟，圣敬日齐。昭假迟迟，上帝是祗。帝命式于九围。』是汤之德也。天有四时，春秋冬夏，风雨霜露，无非教也。地载神气，神气风霆，风霆流形，庶物露生，无非教也。清明在躬，气志如神，嗜欲将至，有开必先。天降时雨，山川出云。其在《诗》曰：『嵩高惟岳，峻极于天。惟岳降神，生甫及申。惟申及甫，惟周之翰。四国于蕃，四方于宣。』此文武之德也。三代之王也，必先令闻，《诗》云：『明明天子，令闻不已。』三代之德也。『弛其文德，协此四国。』大王之德也。」子夏蹶然而起，负墙而立曰：「弟子敢不承乎！」\n
        第三十章　坊记\n
        　　子言之：「君子之道，辟则坊与，坊民之所不足者也。」大为之坊，民犹逾之。故君子礼以坊德，刑以坊淫，命以坊欲。\n
        　　子云：「小人贫斯约，富斯骄；约斯盗，骄斯乱。」礼者，因人之情而为之节文，以为民坊者也。故圣人之制富贵也使民富不足以骄，贫不至于约，贵不慊于上，故乱益亡。子云：「贫而好乐，富而好礼，众而以宁者，天下其几矣。《诗》云：『民之贪乱，宁为荼毒。』」故制：国不过千乘，都城不过百雉，家富不过百乘。以此坊民，诸侯犹有畔者。\n
        　　子云：「夫礼者，所以章疑别微，以为民坊者也。」故贵贱有等，衣服有别，朝廷有位，则民有所让。子云：「天无二日，土无二王，家无二主，尊无二上，示民有君臣之别也。」《春秋》不称楚越之王丧，礼君不称天，大夫不称君，恐民之惑也。《诗》云：「相彼盍旦，尚犹患之。」子云：「君不与同姓同车，与异姓同车不同服，示民不嫌也。」以此坊民，民犹得同姓以弒其君。\n
        　　子云：「君子辞贵不辞贱，辞富不辞贫，则乱益亡。」故君子与其使食浮于人也，宁使人浮于食。子云：「觞酒豆肉让而受恶，民犹犯齿；衽席之上让而坐下，民犹犯贵；朝廷之位让而就贱，民犹犯君。」《诗》云：「民之无良，相怨一方；受爵不让，至于已斯亡。」子云：「君子贵人而贱己，先人而后己，则民作让。」故称人之君曰君，自称其君曰寡君。子云：「利禄，先死者而后生者，则民不偝；先亡者而后存者，则民可以托。」《诗》云：「先君之思，以畜寡人。」以此坊民，民犹偝死而号无告。\n
        　　子云：「有国家者，贵人而贱禄，则民兴让；尚技而贱车，则民兴艺。」故君子约言，小人先言。\n
        　　子云：「上酌民言，则下天上施；上不酌民言，则犯也；下不天上施，则乱也。」故君子信让以莅百姓，则民之报礼重。《诗》云：「先民有言，询于刍荛。」\n
        　　子云：「善则称人，过则称己，则民不争；善则称人，过则称己，则怨益亡。」《诗》云：「尔卜尔筮，履无咎言。」子云：「善则称人，过则称己，则民让善。」《诗》云：「考卜惟王，度是镐京；惟龟正之，武王成之。」子云：「善则称君，过则称己，则民作忠。」《君陈》曰：「尔有嘉谋嘉猷，入告尔君于内，女乃顺之于外，曰：此谋此猷，惟我君之德。于乎！是惟良显哉。」子云：「善则称亲，过则称己，则民作孝。」《大誓》曰：「予克纣，非予武，惟朕文考无罪；纣克予，非朕文考有罪，惟予小子无良。」\n
        　　子云：「君子弛其亲之过，而敬其美。」《论语》曰：「三年无改于父之道，可谓孝矣。」高宗云：「三年其惟不言，言乃讙。」子云：「从命不忿，微谏不倦，劳而不怨，可谓孝矣。」《诗》云：「孝子不匮。」子云：「睦于父母之党，可谓孝矣。故君子因睦以合族。」《诗》云：「此令兄弟，绰绰有裕；不令兄弟，交相为愈。」\n
        　　子云：「于父之执，可以乘其车，不可以衣其衣。君子以广孝也。」子云：「小人皆能养其亲，君子不敬，何以辨？」子云：「父子不同位，以厚敬也。」《书》云：「厥辟不辟，忝厥祖。」子云：「父母在，不称老，言孝不言慈；闺门之内，戏而不叹。」君子以此坊民，民犹薄于孝而厚于慈。子云：「长民者，朝廷敬老，则民作孝。」子云：「祭祀之有尸也，宗庙之主也，示民有事也。修宗庙，敬祀事，教民追孝也。」以此坊民，民犹忘其亲。\n
        　　子云：「敬则用祭器。故君子不以菲废礼，不以美没礼。」故食礼：主人亲馈，则客祭；主人不亲馈，则客不祭。故君子茍无礼，虽美不食焉。《易》曰：「东邻杀牛，不如西邻之禴祭，实受其福。」《诗》云：「既醉以酒，既饱以德。」以此示民，民犹争利而忘义。\n
        　　子云：「七日戒，三日齐，承一人焉以为尸，过之者趋走，以教敬也。」醴酒在室，醍酒在堂，澄酒在下，示民不淫也。尸饮三，众宾饮一，示民有上下也。因其酒肉，聚其宗族，以教民睦也。故堂上观乎室，堂下观乎上。《诗》云：「礼仪卒度，笑语卒获。」\n
        　　子云：「宾礼每进以让，丧礼每加以远。」浴于中溜，饭于牖下，小敛于户内，大敛于阼，殡于客位，祖于庭，葬于墓，所以示远也。殷人吊于圹，周人吊于家，示民不偝也。子云：「死，民之卒事也，吾从周。」以此坊民，诸侯犹有薨而不葬者。子云：「升自客阶，受吊于宾位，教民追孝也。」未没丧不称君，示民不争也。故鲁《春秋》记晋丧曰：「杀其君之子奚齐及其君卓。」以此坊民，子犹有弒其父者。\n
        　　子云：「孝以事君，弟以事长」，示民不贰也，故君子有君不谋仕，唯卜之日称二君。丧父三年，丧君三年，示民不疑也。父母在，不敢有其身，不敢私其财，示民有上下也。故天子四海之内无客礼，莫敢为主焉。故君适其臣，升自阼阶，即位于堂，示民不敢有其室也。父母在，馈献不及车马，示民不敢专也。以此坊民，民犹忘其亲而贰其君。子云：「礼之先币帛也，欲民之先事而后禄也。」先财而后礼，则民利；无辞而行情，则民争。故君子于有馈者，弗能见则不视其馈。《易》曰：「不耕获，不菑畬，凶。」以此坊民，民犹贵禄而贱行。子云：「君子不尽利以遗民。」《诗》云：「彼有遗秉，此有不敛穧，伊寡妇之利。」故君子仕则不稼，田则不渔；食时不力珍，大夫不坐羊，士不坐犬。《诗》云：「采葑采菲，无以下体，德音莫违，及尔同死。」以此坊民，民犹忘义而争利，以亡其身。\n
        　　子云：「夫礼，坊民所淫，章民之别，使民无嫌，以为民纪者也。」故男女无媒不交，无币不相见，恐男女之无别也。以此坊民，民犹有自献其身。《诗》云：「伐柯如之何？匪斧不克；取妻如之何？匪媒不得；蓺麻如之何？横从其亩；取妻如之何？必告父母。」子云：「取妻不取同姓，以厚别也。」故买妾不知其姓，则卜之。以此坊民，鲁《春秋》犹去夫人之姓曰吴，其死曰孟子卒。子云：「礼，非祭，男女不交爵。」以此坊民，阳侯犹杀缪侯而窃其夫人。故大飨废夫人之礼。子云：「寡妇之子，不有见焉，则弗友也，君子以辟远也。」故朋友之交，主人不在，不有大故，则不入其门。以此坊民，民犹以色厚于德。子云：「好德如好色。」诸侯不下渔色。故君子远色以为民纪。故男女授受不亲。御妇人则进左手。姑姊妹女子子已嫁而反，男子不与同席而坐。寡妇不夜哭。妇人疾，问之不问其疾。以此坊民，民犹淫泆而乱于族。子云：「婚礼，婿亲迎，见于舅姑，舅姑承子以授婿，恐事之违也。」以此坊民，妇犹有不至者。\n
        第三十一章　中庸\n
        　　天命之谓性，率性之谓道，修道之谓教。道也者，不可须臾离也，可离非道也。是故君子戒慎乎其所不睹，恐惧乎其所不闻。莫见乎隐，莫显乎微，故君子慎其独也。喜怒哀乐之未发，谓之中；发而皆中节，谓之和；中也者，天下之大本也；和也者，天下之达道也。致中和，天地位焉，万物育焉。\n
        　　仲尼曰：“君子中庸，小人反中庸，君子之中庸也，君子而时中；小人之中庸也，小人而无忌惮也。”\n
        　　子曰：“中庸其至矣乎！民鲜能久矣！”\n
        　　子曰：“道之不行也，我知之矣：知者过之，愚者不及也。道之不明也，我知之矣：贤者过之，不肖者不及也。人莫不饮食也，鲜能知味也。”\n
        　　子曰：“道其不行矣夫！”\n
        　　子曰：“舜其大知也与！舜好问而好察迩言，隐恶而扬善，执其两端，用其中于民，其斯以为舜乎！”\n
        　　子曰：“人皆曰予知，驱而纳诸罟擭陷阱之中，而莫之知辟也。人皆曰予知， 择乎中庸，而不能期月守也。”\n
        　　子曰：“回之为人也，择乎中庸，得一善，则拳拳服膺弗失之矣。”\n
        　　子曰：“天下国家可均也，爵禄可辞也，白刃可蹈也，中庸不可能也。”\n
        　　子路问强，子曰：“南方之强与？北方之强与？抑而强与？宽柔以教，不报无道，南方之强也，君子居之。衽金革，死而不厌，北方之强也，而强者居之。故君子和而不流，强哉矫！中立而不倚，强哉矫！国有道，不变塞焉，强哉矫！国无道，至死不变，强哉矫！”\n
        　　子曰：“素隐行怪，后世有述焉，吾弗为之矣。君子遵道而行，半涂而废，吾弗能已矣。君子依乎中庸，遁世不见知而不悔，唯圣者能之。”君子之道，费而隐。夫妇之愚，可以与知焉，及其至也，虽圣人亦有所不知焉。夫妇之不肖，可以能行焉；及其至也，虽圣人亦有所不能焉。天地之大也，人犹有所憾。故君子语大，天下莫能载焉；语小，天下莫能破焉。《诗》云：“鸢飞戾天，鱼跃于渊。”言其上下察也。君子之道，造端乎夫妇，及其至也，察乎天地。\n
        　　子曰：“道不远人，人之为道而远人，不可以为道。《诗》云：‘伐柯，伐柯，其则不远。’执柯以伐柯，睨而视之，犹以为远。故君子以人治人，改而止。忠恕违道不远，施诸己而不愿，亦勿施于人。君子之道四，丘未能一焉，所求乎子，以事父，未能也；所求乎臣，以事君，未能也；所求乎弟，以事兄，未能也； 所求乎朋友，先施之，未能也。庸德之行，庸言之谨；有所不足，不敢不勉，有余，不敢尽；言顾行，行顾言，君子胡不慥慥尔！”君子素其位而行，不愿乎其外。素富贵，行乎富贵；素贫贱，行乎贫贱；素夷狄，行乎夷狄；素患难行乎患难，君子无入而不自得焉。在上位不陵下，在下位不援上，正己而不求于人，则无怨。上不怨天，下不尤人。故君子居易以俟命。小人行险以徼幸。\n
        　　子曰：“射有似乎君子，失诸正鹄，反求诸其身。”君子之道，辟如行远必自迩，辟如登高必自卑。《诗》曰：“妻子好合，如鼓瑟琴。兄弟既翕，和乐且耽。宜尔室家，乐尔妻帑。”\n
        　　子曰：“父母其顺矣乎！”\n
        　　子曰：“鬼神之为德，其盛矣乎？视之而弗见，听之而弗闻，体物而不可遗，使天下之人齐明盛服，以承祭祀。洋洋乎如在其上，如在其左右。《诗》曰：‘神之格思，不可度思！矧可射思！’夫微之显，诚之不可掩如此夫。”\n
        　　子曰：“舜其大孝也与！德为圣人，尊为天子，富有四海之内。宗庙飨之，子孙保之。故大德必得其位，必得其禄。必得其名，必得其寿，故天之生物，必因其材而笃焉。故栽者培之，倾者覆之。《诗》曰：‘嘉乐君子，宪宪令德。宜 民宜人，受禄于天，保佑命之，自天申之。’故大德者必受命。”\n
        　　子曰：“无忧者，其惟文王乎！以王季为父，以武王为子，父作之，子述之。 武王缵大王、王季、文王之绪，壹戎衣而有天下。身不失天下之显名，尊为天子，富有四海之内。宗庙飨之，子孙保之。武王末受命，周公成文、武之德，追王大王、王季，上祀先公以天子之礼。斯礼也，达乎诸侯大夫，及士庶人。父为 大夫，子为士，葬以大夫，祭以士。父为士，子为大夫，葬以士，祭以大夫。期之丧，达乎大夫。三年之丧，达乎天子。父母之丧，无贵贱一也。”\n
        　　子曰：“武王、周公，其达孝矣乎！夫孝者，善继人之志，善述人之事者也。春秋修其祖庙，陈其宗器，设其裳衣，荐其时食。宗庙之礼，所以序昭穆也。序爵，所以辨贵贱也。序事，所以辨贤也。旅酬下为上，所以逮贱也。燕毛，所以序齿也。践其位，行其礼，奏其乐，敬其所尊，爱其所亲，事死如事生，事亡如 事存，孝之至也。郊社之礼，所以事上帝也。宗庙之礼，所以祀乎其先也。明乎郊社之礼、禘尝之义，治国其如示诸掌乎！”\n
        　　哀公问政。子曰：“文武之政，布在方策。其人存，则其政举；其人亡，则其政息。人道敏政，地道敏树。夫政也者，蒲卢也。故为政在人，取人以身，修身以道，修道以仁。仁者人也。亲亲为大；义者宜也。尊贤为大。亲亲之杀，尊贤之等，礼所生也。在下位不获乎上，民不可得而治矣！故君子不可以不修身； 思修身，不可以不事亲；思事亲，不可以不知人，思知人，不可以不知天。”“天下之达道五，所以行之者三。曰：君臣也，父子也，夫妇也，昆弟也， 朋友之交也，五者天下之达道也。知，仁，勇，三者天下之达德也，所以行之者一也。或生而知之，或学而知之，或困而知之，及其知之一也。或安而行之， 或利而行之，或勉强而行之，及其成功，一也。\n
        　　子曰：“好学近乎知，力行近乎仁， 知耻近乎勇。知斯三者，则知所以修身；知所以修身，则知所以治人；知所以治人，则知所以治天下国家矣。凡为天下国家有九经，曰：修身也。尊贤也，亲亲也，敬大臣也，体群臣也。子庶民也，来百工也，柔远人也，怀诸侯也。修身则道立，尊贤则不惑，亲亲则诸父昆弟不怨，敬大臣则不眩，体群臣则士之报礼重，子庶民则百姓劝，来百工则财用足，柔远人则四方归之，怀诸侯则天下畏之。齐明盛服，非礼不动。 所以修身也；去谗远色，贱货而贵德，所以劝贤也；尊其位，重其禄，同其好恶， 所以劝亲亲也；官盛任使，所以劝大臣也；忠信重禄，所以劝士也；时使薄敛，所以劝百姓也；日省月试，既廪称事，所以劝百工也；送往迎来，嘉善而矜不能， 所以柔远人也；继绝世，举废国，治乱持危。朝聘以时，厚往而薄来，所以怀诸侯也。凡为天下国家有九经，所以行之者一也。凡事豫则立，不豫则废。言前定则不跲，事前定则不困，行前定则不疚，道前定则不穷。在下位不获乎上，民不可得而治矣。获乎上有道，不信乎朋友， 不获乎上矣；信乎朋友有道，不顺乎亲，不信乎朋友矣；顺乎亲有道，反诸身不诚，不顺乎亲矣；诚身有道，不明乎善，不诚乎身矣。诚者，天之道也；诚之者，人之道也。诚者不勉而中，不思而得，从容中道，圣人也。诚之者，择善而固执之者也。博学之，审问之，慎思之，明辨之，笃行之。有弗学，学之弗能，弗措也；有弗问，问之弗知，弗措也；有弗思，思之弗得，弗措也；有弗辨，辨之弗明， 弗措也；有弗行，行之弗笃，弗措也。人一能之己百之，人十能之己千之。果能此道矣。虽愚必明，虽柔必强。”\n
        　　自诚明谓之性。自明诚谓之教。诚则明矣，明则诚矣。唯天下至诚，为能尽其性；能尽其性，则能尽人之性；能尽人之性，则能尽 物之性；能尽物之性，则可以赞天地之化育；可以赞天地之化育，则可以与天地参矣。其次致曲。曲能有诚，诚则形，形则著，著则明，明则动，动则变，变则化。唯天下至诚为能化。至诚之道，可以前知。国家将兴，必有祯祥；国家将亡，必有妖孽。见乎著龟，动乎四体。祸福将至，善必先知之；不善必先知之。故至诚如神。诚者自成也，而道自道也。诚者物之终始，不诚无物。是故君子诚之为贵。 诚者非自成己而已也，所以成物也。成己仁也；成物知也。性之德也，合外内之道也，故时措之宜也。\n
        　　故至诚无息，不息则久，久则征；征则悠远，悠远则博厚，博厚则高明。博厚所以载物也；高明所以覆物也；悠久所以成物也。博厚配地，高明配天， 悠久无疆。如此者不见而章，不动而变，无为而成。天地之道，可一言而尽也。其为物不贰，则其生物不测。天地之道，博也，厚也，高也，明也，悠也，久也。今夫天，斯昭昭之多，及其无穷也，日月星辰系焉，万物覆焉。今夫地，一撮土之多。及其广厚，载华岳而不重，振河海而不泄，万物载焉。今夫山，一卷石之多，及其广大，草木生之，禽兽居之，宝藏兴焉，今夫水，一勺之多，及其不测， 鼋、鼍、蛟龙、鱼鳖生焉，货财殖焉。《诗》曰：“惟天之命，于穆不已！”盖曰天之所以为天也。“于乎不显，文王之德之纯！”盖曰文王之所以为文也，纯亦不已。\n
        　　大哉！圣人之道洋洋乎！发育万物，峻极于天。优优大哉！礼仪三百，威仪三千。待其人然后行。故曰：苟不至德，至道不凝焉。故君子尊德性而道问学。致广大而尽精微。极高明而道中庸。温故而知新，敦厚以崇礼。是故居上不骄，为下不倍；国有道，其言足以兴；国无道，其默足以容。《诗》曰：“既明且哲，以保其身。”其此之谓与！\n
        　　子曰：“愚而好自用，贱而好自专，生乎今之世，反古之道：如此者，灾及其身者也。”非天子，不议礼，不制度，不考文。今天下车同轨，书同文，行同伦。虽有其位，苟无其德，不敢作礼乐焉；虽有其德。苟无其位，亦不敢作礼乐焉。\n
        　　子曰：“吾说夏礼，杞不足徵也。吾学殷礼，有宋存焉。吾学周礼，今用之，吾从周。”王天下有三重焉，其寡过矣乎！上焉者虽善无徵，无徵不信，不信民弗从；下焉者虽善不尊，不尊不信，不信民弗从。故君子之道：本诸身，徵诸庶民，考诸三王而不缪，建诸天地而不悖，质诸鬼神而无疑，百世以俟圣人而不惑。质诸鬼神而无疑，知天也；百世以俟圣人而不惑，知人也。是故君子动而世为天下道，行而世为天下法，言而世为天下则。远之则有望，近之则不厌。《诗》曰：“在彼无恶，在此无射。庶几夙夜，以永终誉！”君子未有不如此，而蚤有誉于天下者。\n
        　　仲尼祖述尧舜，宪章文武：上律天时，下袭水土。辟如天地之无不持载，无不覆帱，辟如四时之错行，如日月之代明。万物并育而不相害，道并行而不相悖，小德川流，大德敦化，此天地之这所以为大也。\n
        　　唯天下至圣为能聪明睿知，足以有临也；宽裕温柔，足以有容也；发强刚毅，足以有执也；齐庄中正，足以有敬也；文理密察，足以有别也。溥博渊泉，而时出之。溥博如天，渊泉如渊。见而民莫不敬，言而民莫不信，行而民莫不说。是以声名洋溢乎中国，施及蛮貊。舟车所至，人力所通，天之所覆，地之所载，日月所照，霜露所队，凡有血气者，莫不尊亲，故曰配天。\n
        　　唯天下至诚，为能经纶天下之大经，立天下之大本，知天地之化育。夫焉有所倚？肫肫其仁！渊渊其渊！浩浩其天！苟不固聪明圣知达天德者，其孰能知之？\n
        　　《诗》曰：“衣锦尚絅”，恶其文之著也。故君子之道，闇然而日章；小人之道，的然而日亡。君子之道：淡而面不厌，简而文，温而理，知远之近，知风之自，知微之显，可与入德矣。《诗》云：“潜虽伏矣，亦孔之昭！”故君子内省不疚，无恶于志。君子之所不可及者，其唯人之所不见乎！《诗》云：“相在尔室，尚不愧于屋漏。”故君子不动而敬，不言而信。《诗》曰：“奏假无言，时靡有争。”是故君子不赏而民劝，不怒而民威于鈇钺。《诗》曰：“不显惟德！百辟其刑之。”是故君子笃恭而天下平。《诗》云：“予怀明德，不大声以色。”子曰：“声色之于以化民。末也。”《诗》曰：“德輶如毛。”毛犹有伦，上天之载，无声无臭，至矣！\n
        第三十二章　表记\n
        　　子言之：「归乎！君子隐而显，不矜而庄，不厉而威，不言而信。」子曰：「君子不失足于人，不失色于人，不失口于人，是故君子貌足畏也，色足惮也，言足信也。《甫刑》曰：『敬忌而罔有择言在躬。』」子曰：「裼袭之不相因也，欲民之毋相渎也。」子曰：「祭极敬，不继之以乐；朝极辨，不继之以倦。」子曰：「君子慎以辟祸，笃以不掩，恭以远耻。」子曰：「君子庄敬日强，安肆日偷。君子不以一日使其躬儳焉，如不终日。」子曰：「齐戒以事鬼神，择日月以见君，恐民之不敬也。」子曰：「狎侮，死焉而不畏也。」子曰：「无辞不相接也，无礼不相见也；欲民之毋相亵也。《易》曰：『初筮告，再三渎，渎则不告。』」\n
        　　子言之：「仁者，天下之表也；义者，天下之制也；报者，天下之利也。」子曰：「以德报德，则民有所劝；以怨报怨，则民有所惩。《诗》曰：『无言不雠，无德不报。』《太甲》曰：『民非后无能胥以宁；后非民无以辟四方。』」子曰：「以德报怨，则宽身之仁也；以怨报德，则刑戮之民也。」子曰：「无欲而好仁者，无畏而恶不仁者，天下一人而已矣。是故君子议道自己，而置法以民。」子曰：「仁有三，与仁同功而异情。与仁同功，其仁未可知也；与仁同过，然后其仁可知也。仁者安仁，知者利仁，畏罪者强仁。仁者右也，道者左也。仁者人也，道者义也。厚于仁者薄于义，亲而不尊；厚于义者薄于仁，尊而不亲。道有至，义有考。至道以王，义道以霸，考道以为无失。」\n
        　　子言之：「仁有数，义有长短小大。中心憯怛，爱人之仁也；率法而强之，资仁者也。《诗》云：『丰水有芑，武王岂不仕！诒厥孙谋，以燕翼子，武王烝哉！』数世之仁也。国风曰：『我今不阅，皇恤我后。』终身之仁也。」子曰：「仁之为器重，其为道远，举者莫能胜也，行者莫能致也，取数多者仁也；夫勉于仁者不亦难乎？是故君子以义度人，则难为人；以人望人，则贤者可知已矣。」子曰：「中心安仁者，天下一人而已矣。大雅曰：『德輶如毛，民鲜克举之；我仪图之，惟仲山甫举之，爱莫助之。』」小雅曰：「高山仰止，景行行止。」子曰：「《诗》之好仁如此；乡道而行，中道而废，忘身之老也，不知年数之不足，俛焉日有孳孳，毙而后已。」子曰：「仁之难成久矣！人人失其所好；故仁者之过易辞也。」子曰：「恭近礼，俭近仁，信近情，敬让以行此，虽有过，其不甚矣。夫恭寡过，情可信，俭易容也；以此失之者，不亦鲜乎？《诗》曰：『温温恭人，惟德之基。』」子曰：「仁之难成久矣，惟君子能之。是故君子不以其所能者病人，不以人之所不能者愧人。是故圣人之制行也，不制以己，使民有所劝勉愧耻，以行其言。礼以节之，信以结之，容貌以文之，衣服以移之，朋友以极之，欲民之有壹也。小雅曰：『不愧于人，不畏于天。』是故君子服其服，则文以君子之容；有其容，则文以君子之辞；遂其辞，则实以君子之德。是故君子耻服其服而无其容，耻有其容而无其辞，耻有其辞而无其德，耻有其德而无其行。是故君子衰绖则有哀色；端冕则有敬色；甲胄则有不可辱之色。《诗》云：『惟鹈在梁，不濡其翼；彼记之子，不称其服。』」\n
        　　子言之：「君子之所谓义者，贵贱皆有事于天下；天子亲耕，粢盛秬鬯以事上帝，故诸侯勤以辅事于天子。」子曰：「下之事上也，虽有庇民之大德，不敢有君民之心，仁之厚也。是故君子恭俭以求役仁，信让以求役礼，不自尚其事，不自尊其身，俭于位而寡于欲，让于贤，卑己尊而人，小心而畏义，求以事君，得之自是，不得自是，以听天命。《诗》云：『莫莫葛藟，施于条枚；凯弟君子，求福不回。』其舜、禹、文王、周公之谓与！有君民之大德，有事君之小心。《诗》云：『惟此文王，小心翼翼，昭事上帝，聿怀多福，厥德不回，以受方国。』」子曰：「先王谥以尊名，节以壹惠，耻名之浮于行也。是故君子不自大其事，不自尚其功，以求处情；过行弗率，以求处厚；彰人之善而美人之功，以求下贤。是故君子虽自卑，而民敬尊之。」子曰：「后稷，天下之为烈也，岂一手一足哉！唯欲行之浮于名也，故自谓便人。」\n
        　　子言之：「君子之所谓仁者其难乎！《诗》云：『凯弟君子，民之父母。』凯以强教之；弟以说安之。乐而毋荒，有礼而亲，威庄而安，孝慈而敬。使民有父之尊，有母之亲。如此而后可以为民父母矣，非至德其孰能如此乎？今父之亲子也，亲贤而下无能；母之亲子也，贤则亲之，无能则怜之。母，亲而不尊；父，尊而不亲。水之于民也，亲而不尊；火，尊而不亲。土之于民也，亲而不尊；天，尊而不亲。命之于民也，亲而不尊；鬼，尊而不亲。」子曰：「夏道尊命，事鬼敬神而远之，近人而忠焉，先禄而后威，先赏而后罚，亲而不尊；其民之敝：蠢而愚，乔而野，朴而不文。殷人尊神，率民以事神，先鬼而后礼，先罚而后赏，尊而不亲；其民之敝：荡而不静，胜而无耻。周人尊礼尚施，事鬼敬神而远之，近人而忠焉，其赏罚用爵列，亲而不尊；其民之敝：利而巧，文而不惭，贼而蔽。」子曰：「夏道未渎辞，不求备，不大望于民，民未厌其亲；殷人未渎礼，而求备于民；周人强民，未渎神，而赏爵刑罚穷矣。」子曰：「虞夏之道，寡怨于民；殷周之道，不胜其敝。」子曰：「虞夏之质，殷周之文，至矣。虞夏之文不胜其质；殷周之质不胜其文。」\n
        　　子言之曰：「后世虽有作者，虞帝弗可及也已矣。君天下，生无私，死不厚其子；子民如父母，有憯怛之爱，有忠利之教；亲而尊，安而敬，威而爱，富而有礼，惠而能散；其君子尊仁畏义，耻费轻实，忠而不犯，义而顺，文而静，宽而有辨。《甫刑》曰：『德威惟威，德明惟明。』非虞帝其孰能如此乎？」子言之：「事君先资其言，拜自献其身，以成其信。是故君有责于其臣，臣有死于其言。故其受禄不诬，其受罪益寡。」子曰：「事君大言入则望大利，小言入则望小利；故君子不以小言受大禄，不以大言受小禄。《易》曰：『不家食，吉。』」子曰：「事君不下达，不尚辞，非其人弗自。小雅曰：『靖共尔位，正直是与；神之听之，式谷以女。』」子曰：「事君远而谏，则谄也；近而不谏，则尸利也。」子曰：「迩臣守和，宰正百官，大臣虑四方。」子曰：「事君欲谏不欲陈。《诗》云：『心乎爱矣，瑕不谓矣；中心藏之，何日忘之。』」子曰：「事君难进而易退，则位有序；易进而难退则乱也。故君子三揖而进，一辞而退，以远乱也。」子曰：「事君三违而不出竟，则利禄也；人虽曰不要，吾弗信也。」子曰：「事君慎始而敬终。」子曰：「事君可贵可贱，可富可贫，可生可杀，而不可使为乱。」子曰：「事君，军旅不辟难，朝廷不辞贱；处其位而不履其事则乱也。故君使其臣得志，则慎虑而从之；否，则孰虑而从之。终事而退，臣之厚也。《易》曰：『不事王侯，高尚其事。』」子曰：「唯天子受命于天，士受命于君。故君命顺则臣有顺命；君命逆则臣有逆命。《诗》曰：『鹊之姜姜，鹑之贲贲；人之无良，我以为君。』」\n
        　　子曰：「君子不以辞尽人。故天下有道，则行有枝叶；天下无道，则辞有枝叶。是故君子于有丧者之侧，不能赙焉，则不问其所费；于有病者之侧，不能馈焉，则不问其所欲；有客，不能馆，则不问其所舍。故君子之接如水，小人之接如醴；君子淡以成，小人甘以坏。小雅曰：『盗言孔甘，乱是用餤。』」子曰：「君子不以口誉人，则民作忠。故君子问人之寒，则衣之；问人之饥，则食之；称人之美，则爵之。国风曰：『心之忧矣，于我归说。』」子曰：「口惠而实不至，怨菑及其身。是故君子与其有诺责也，宁有已怨。国风曰：『言笑晏晏，信誓旦旦，不思其反；反是不思，亦已焉哉！』」子曰：「君子不以色亲人；情疏而貌亲，在小人则穿窬之盗也与？」子曰：「情欲信，辞欲巧。」\n
        　　子言之：「昔三代明王皆事天地之神明，无非卜筮之用，不敢以其私，亵事上帝。是故不犯日月，不违卜筮。卜筮不相袭也。大事有时日；小事无时日，有筮。外事用刚日，内事用柔日。不违龟筮。」子曰：「牲牷礼乐齐盛，是以无害乎鬼神，无怨乎百姓。」子曰：「后稷之祀易富也；其辞恭，其欲俭，其禄及子孙。《诗》曰：『后稷兆祀，庶无罪悔，以迄于今。』」子曰：「大人之器威敬。天子无筮；诸侯有守筮。天子道以筮；诸侯非其国不以筮。卜宅寝室。天子不卜处大庙。」子曰：「君子敬则用祭器。是以不废日月，不违龟筮，以敬事其君长，是以上不渎于民，下不亵于上。」\n
        第三十三章　缁衣\n
        　　子言之曰：「为上易事也，为下易知也，则刑不烦矣。」子曰：「好贤如《缁衣》，恶恶如《巷伯》，则爵不渎而民作愿，刑不试而民咸服。大雅曰：『仪刑文王，万国作孚。』」子曰：「夫民，教之以德，齐之以礼，则民有格心；教之以政，齐之以刑，则民有遁心。故君民者，子以爱之，则民亲之；信以结之，则民不倍；恭以莅之，则民有孙心。《甫刑》曰：『苗民罪用命，制以刑，惟作五虐之刑曰法。是以民有恶德，而遂绝其世也。』」\n
        　　子曰：「下之事上也，不从其所令，从其所行。上好是物，下必有甚者矣。故上之所好恶，不可不慎也，是民之表也。」子曰：「禹立三年，百姓以仁遂焉，岂必尽仁？《诗》云：『赫赫师尹，民具尔瞻。』《甫刑》曰：『一人有庆，兆民赖之。』大雅曰：『成王之孚，下土之式。』」子曰：「上好仁，则下之为仁争先人。故长民者章志、贞教、尊仁，以子爱百姓；民致行己以说其上矣。《诗》云：『有梏德行，四国顺之。』」\n
        　　子曰：「王言如丝，其出如纶；王言如纶，其出如綍。故大人不倡游言。可言也，不可行。君子弗言也；可行也，不可言，君子弗行也。则民言不危行，而行不危言矣。《诗》云：『淑慎尔止，不愆于仪。』」子曰：「君子道人以言，而禁人以行。故言必虑其所终，而行必稽其所敝；则民谨于言而慎于行。《诗》云：『慎尔出话，敬尔威仪。』大雅曰：『穆穆文王，于缉熙敬止。』」\n
        　　子曰：「长民者，衣服不贰，从容有常，以齐其民，则民德壹。《诗》云：『彼都人士，狐裘黄黄，其容不改，出言有章，行归于周，万民所望。』」子曰：「为上可望而知也，为下可述而志也，则君不疑于其臣，而臣不惑于其君矣。《尹吉》曰：『惟尹躬及汤，咸有壹德。』《诗》云：『淑人君子，其仪不忒。』」\n
        　　子曰：「有国者章义恶，以示民厚，则民情不贰。《诗》云：『靖共尔位，好是正直。』」子曰：「上人疑则百姓惑，下难知则君长劳。故君民者，章好以示民俗，慎恶以御民之淫，则民不惑矣。臣仪行，不重辞，不援其所不及，不烦其所不知，则君不劳矣。《诗》云：『上帝板板，下民卒。』小雅曰：『匪其止共，惟王之邛。』」\n
        　　子曰：「政之不行也，教之不成也，爵禄不足劝也，刑罚不足耻也。故上不可以亵刑而轻爵。《康诰》曰：『敬明乃罚。』《甫刑》曰：『播刑之不迪。』」\n
        　　子曰：「大臣不亲，百姓不宁，则忠敬不足，而富贵已过也；大臣不治而迩臣比矣。故大臣不可不敬也，是民之表也；迩臣不可不慎也，是民之道也。君毋以小谋大，毋以远言近，毋以内图外，则大臣不怨，迩臣不疾，而远臣不蔽矣。叶公之顾命曰：『毋以小谋败大作，毋以嬖御人疾庄后，毋以嬖御士疾庄士、大夫、卿士。』」\n
        　　子曰：「大人不亲其所贤，而信其所贱；民是以亲失，而教是以烦。《诗》云：『彼求我则，如不我得；执我仇仇，亦不我力。』《君陈》曰：『未见圣，若己弗克见；既见圣，亦不克由圣。』」\n
        　　子曰：「小人溺于水，君子溺于口，大人溺于民，皆在其所亵也。夫水近于人而溺人，德易狎而难亲也，易以溺人；口费而烦，易出难悔，易以溺人；夫民闭于人，而有鄙心，可敬不可慢，易以溺人。故君子不可以不慎也。《太甲》曰：『毋越厥命以自覆也；若虞机张，往省括于厥度则释。』《兑命》曰：『惟口起羞，惟甲胄起兵，惟衣裳在笥，惟干戈省厥躬。』《太甲》曰：『天作孽，可违也；自作孽，不可以逭。』《尹吉》曰：『惟尹躬天，见于西邑；夏自周有终，相亦惟终。』」\n
        　　子曰：「民以君为心，君以民为体；心庄则体舒，心肃则容敬。心好之，身必安之；君好之，民必欲之。心以体全，亦以体伤；君以民存，亦以民亡。《诗》云：『昔吾有先正，其言明且清，国家以宁，都邑以成，庶民以生；谁能秉国成，不自为正，卒劳百姓。《君雅》曰：『夏日暑雨，小民惟曰怨；资冬祁寒，小民亦惟曰怨。』」\n
        　　子曰：「下之事上也，身不正，言不信，则义不壹，行无类也。」子曰：「言有物而行有格也；是以生则不可夺志，死则不可夺名。故君子多闻，质而守之；多志，质而亲之；精知，略而行之。《君陈》曰：『出入自尔师虞，庶言同。』《诗》云：『淑人君子，其仪一也。』」\n
        　　子曰：「唯君子能好其正，小人毒其正。故君子之朋友有乡，其恶有方；是故迩者不惑，而远者不疑也。《诗》云：『君子好仇。』」子曰：「轻绝贫贱，而重绝富贵，则好贤不坚，而恶恶不着也。人虽曰不利，吾不信也。《诗》云：『朋有攸摄，摄以威仪。』」子曰：「私惠不归德，君子不自留焉。《诗》云：『人之好我，示我周行。』」\n
        　　子曰：「茍有车，必见其轼；茍有衣，必见其敝；人茍或言之，必闻其声；茍或行之，必见其成。《葛覃》曰：『服之无射。』」子曰：「言从而行之，则言不可饰也；行从而言之，则行不可饰也。故君子寡言，而行以成其信，则民不得大其美而小其恶。《诗》云：『自圭之玷，尚可磨也；斯言之玷，不可为也。』小雅曰：『允也君子，展也大成。』《君奭》曰：『昔在上帝，周田观文王之德，其集大命于厥躬。』」子曰：「南人有言曰：『人而无恒，不可以为卜筮。』古之遗言与？龟筮犹不能知也，而况于人乎？《诗》云：『我龟既厌，不我告犹。』《兑命》曰：『爵无及恶德，民立而正事，纯而祭祀，是为不敬；事烦则乱，事神则难。』《易》曰：『不恒其德，或承之羞。恒其德侦，妇人吉，夫子凶。』」\n
        第三十四章　奔丧\n
        　　奔丧之礼：始闻亲丧，以哭答使者，尽哀；问故，又哭尽哀。遂行，日行百里，不以夜行。唯父母之丧，见星而行，见星而舍。若未得行，则成服而后行。过国至竟，哭尽哀而止。哭辟市朝。望其国竟哭。至于家，入门左，升自西阶，殡东，西面坐，哭尽哀，括发袒，降堂东即位，西乡哭，成踊，袭绖于序东，绞带。反位，拜宾成踊，送宾，反位；有宾后至者，则拜之，成踊、送宾皆如初。众主人兄弟皆出门，出门哭止；阖门，相者告就次。于又哭，括发袒成踊；于三哭，犹括发袒成踊。三日，成服，拜宾、送宾皆如初。\n
        　　奔丧者非主人，则主人为之拜宾送宾。奔丧者自齐衰以下，入门左中庭北面哭尽哀，免麻于序东，即位袒，与主人哭成踊。于又哭、三哭皆免袒，有宾则主人拜宾、送宾。丈夫妇人之待之也，皆如朝夕哭，位无变也。\n
        　　奔母之丧，西面哭尽哀，括发袒，降堂东即位，西乡哭，成踊，袭免绖于序东，拜宾、送宾，皆如奔父之礼，于又哭不括发。妇人奔丧，升自东阶，殡东，西面坐，哭尽哀；东髽，即位，与主人拾踊。奔丧者不及殡，先之墓，北面坐，哭尽哀。主人之待之也，即位于墓左，妇人墓右，成踊尽哀括发，东即主人位，绖绞带，哭成踊，拜宾，反位，成踊，相者告事毕。遂冠归，入门左，北面哭尽哀，括发袒成踊，东即位，拜宾成踊。宾出，主人拜送；有宾后至者则拜之成踊；送宾如初。众主人兄弟皆出门，出门哭止，相者告就次。于又哭，括发成踊；于三哭，犹括发成踊。三日成服，于五哭，相者告事毕。为母所以异于父者，壹括发，其余免以终事，他如奔父之礼。\n
        　　齐衰以下不及殡：先之墓，西面哭尽哀，免麻于东方，即位，与主人哭成踊，袭。有宾则主人拜宾、送宾；宾有后至者，拜之如初。相者告事毕。遂冠归，入门左，北面哭尽哀，免袒成踊，东即位，拜宾成踊，宾出，主人拜送。于又哭，免袒成踊；于三哭，犹免袒成踊。三日成服，于五哭，相者告事毕。\n
        　　闻丧不得奔丧，哭尽哀；问故，又哭尽哀。乃为位，括发袒成踊，袭绖绞带即位，拜宾反位成踊。宾出，主人拜送于门外，反位；若有宾后至者，拜之成踊，送宾如初。于又哭，括发袒成踊，于三哭，犹括发袒成踊，三日成服，于五哭，拜宾送宾如初。若除丧而后归，则之墓，哭成踊，东括发袒绖，拜宾成踊，送宾反位，又哭尽哀，遂除，于家不哭。主人之待之也，无变于服，与之哭，不踊。自齐衰以下，所以异者，免麻。\n
        　　凡为位，非亲丧，齐衰以下，皆即位哭尽哀，而东免绖，即位，袒、成踊、袭，拜宾反位，哭成踊，送宾反位，相者告就次。三日，五哭卒，主人出送宾；众主人兄弟皆出门，哭止。相者告事毕。成服拜宾。若所为位家远，则成服而往。齐衰，望乡而哭；大功，望门而哭；小功，至门而哭；缌麻，即位而哭。哭父之党于庙；母妻之党于寝；师于庙门外；朋友于寝门外；所识于野张帷。凡为位不奠。哭天子九，诸侯七，卿大夫五，士三。大夫哭诸侯，不敢拜宾。诸臣在他国，为位而哭，不敢拜宾。与诸侯为兄弟，亦为位而哭。凡为位者壹袒。所识者吊，先哭于家而后之墓，皆为之成踊，从主人北面而踊。凡丧，父在父为主；父没，兄弟同居，各主其丧。亲同，长者主之；不同，亲者主之。闻远兄弟之丧，既除丧而后闻丧，免袒成踊，拜宾则尚左手。无服而为位者，唯嫂叔；及妇人降而无服者麻。凡奔丧，有大夫至，袒，拜之，成踊而后袭；于士，袭而后拜之。\n
        第三十五章　问丧\n
        　　亲始死，鸡斯徒跣，扱上衽，交手哭。恻怛之心，痛疾之意，伤肾干肝焦肺，水浆不入口，三日不举火，故邻里为之糜粥以饮食之。夫悲哀在中，故形变于外也，痛疾在心，故口不甘味，身不安美也。\n
        　　三日而敛，在床曰尸，在棺曰柩，动尸举柩，哭踊无数。恻怛之心，痛疾之意，悲哀志懑气盛，故袒而踊之，所以动体安心下气也。妇人不宜袒，故发胸击心爵踊，殷殷田田，如坏墙然，悲哀痛疾之至也。故曰：「辟踊哭泣，哀以送之。送形而往，迎精而反也。」\n
        　　其往送也，望望然、汲汲然如有追而弗及也；其反哭也，皇皇然若有求而弗得也。故其往送也如慕，其反也如疑。\n
        　　求而无所得之也，入门而弗见也，上堂又弗见也，入室又弗见也。亡矣丧矣！不可复见矣！故哭泣辟踊，尽哀而止矣。心怅焉怆焉、惚焉忾焉，心绝志悲而已矣。祭之宗庙，以鬼飨之，徼幸复反也。\n
        　　成圹而归，不敢入处室，居于倚庐，哀亲之在外也；寝苫枕块，哀亲之在土也。故哭泣无时，服勤三年，思慕之心，孝子之志也，人情之实也。\n
        　　或问曰：「死三日而后敛者，何也？」曰：孝子亲死，悲哀志懑，故匍匐而哭之，若将复生然，安可得夺而敛之也。故曰三日而后敛者，以俟其生也；三日而不生，亦不生矣。孝子之心亦益衰矣；家室之计，衣服之具，亦可以成矣；亲戚之远者，亦可以至矣。是故圣人为之断决以三日为之礼制也。\n
        　　或问曰：「冠者不肉袒，何也？」曰：冠，至尊也，不居肉袒之体也，故为之免以代之也。\n
        　　然则秃者不免，伛者不袒，跛者不踊，非不悲也；身有锢疾，不可以备礼也。故曰：丧礼唯哀为主矣。女子哭泣悲哀，击胸伤心；男子哭泣悲哀，稽颡触地无容，哀之至也。\n
        　　或问曰：「免者以何为也？」曰：不冠者之所服也。《礼》曰：「童子不缌，唯当室缌。」缌者其免也，当室则免而杖矣。\n
        　　或问曰：「杖者何也？」曰：竹、桐一也。故为父苴杖--苴杖，竹也；为母削杖--削杖，桐也。\n
        　　或问曰：「杖者以何为也？」曰：孝子丧亲，哭泣无数，服勤三年，身病体羸，以杖扶病也。则父在不敢杖矣，尊者在故也；堂上不杖，辟尊者之处也；堂上不趋，示不遽也。此孝子之志也，人情之实也，礼义之经也，非从天降也，非从地出也，人情而已矣。\n
        第三十六章　服问\n
        　　传曰：「有从轻而重，公子之妻为其皇姑。有从重而轻，为妻之父母。有从无服而有服，公子之妻为公子之外兄弟。有从有服而无服，公子为其妻之父母。」传曰：「母出，则为继母之党服；母死，则为其母之党服。为其母之党服，则不为继母之党服。」\n
        　　三年之丧，既练矣，有期之丧，既葬矣，则带其故葛带，绖期之绖，服其功衰。有大功之丧，亦如之。小功，无变也。\n
        　　麻之有本者，变三年之葛。既练，遇麻断本者，于免，绖之；既免，去绖。每可以绖必绖；既绖，则去之。\n
        　　小功不易丧之练冠，如免，则绖其缌小功之绖，因其初葛带。缌之麻，不变小功之葛；小功之麻，不变大功之葛。以有本为税。\n
        　　殇：长、中，变三年之葛。终殇之月算，而反三年之葛。是非重麻，为其无卒哭之税。下殇则否。\n
        　　君为天子三年，夫人如外宗之为君也。世子不为天子服。君所主：夫人、妻、大子适妇。大夫之适子为君、夫人、大子，如士服。\n
        　　君之母，非夫人，则群臣无服。唯近臣及仆骖乘从服，唯君所服，服也。公为卿大夫锡衰以居，出亦如之。当事则弁绖。大夫相为，亦然。为其妻，往则服之，出则否。\n
        　　凡见人无免绖，虽朝于君，无免绖。唯公门有税齐衰。传曰：「君子不夺人之丧，亦不可夺丧也。」传曰：「罪多而刑五，丧多而服五，上附下附列也。」\n
        第三十七章　间传\n
        　　斩衰何以服苴？苴，恶貌也，所以首其内而见诸外也。斩衰貌若苴，齐衰貌若枲，大功貌若止，小功、缌麻容貌可也，此哀之发于容体者也。\n
        　　斩衰之哭，若往而不反；齐衰之哭，若往而反；大功之哭，三曲而偯；小功缌麻，哀容可也。此哀之发于声音者也。\n
        　　斩衰，唯而不对；齐衰，对而不言；大功，言而不议；小功缌麻，议而不及乐。此哀之发于言语者也。\n
        　　斩衰，三日不食；齐衰，二日不食；大功，三不食；小功缌麻，再不食；士与敛焉，则壹不食。故父母之丧，既殡食粥，朝一溢米，莫一溢米；齐衰之丧，疏食水饮，不食菜果；大功之丧，不食酰酱；小功缌麻，不饮醴酒。此哀之发于饮食者也。\n
        　　父母之丧，既虞卒哭，疏食水饮，不食菜果；期而小祥，食菜果；又期而大祥，有酰酱；中月而禫，禫而饮醴酒。始饮酒者先饮醴酒。始食肉者先食干肉。\n
        　　父母之丧，居倚庐，寝苫枕块，不说绖带；齐衰之丧，居垩室，芐翦不纳；大功之丧，寝有席，小功缌麻，床可也。此哀之发于居处者也。\n
        　　父母之丧，既虞卒哭，柱楣翦屏，芐翦不纳；期而小祥，居垩室，寝有席；又期而大祥，居复寝；中月而禫，禫而床。\n
        　　斩衰三升，齐衰四升、五升、六升，大功七升、八升、九升，小功十升、十一升、十二升，缌麻十五升去其半，有事其缕、无事其布曰缌。此哀之发于衣服者也。\n
        　　斩衰三升，既虞卒哭，受以成布六升、冠七升；为母疏衰四升，受以成布七升、冠八升。去麻服葛，葛带三重。期而小祥，练冠縓缘，要绖不除，男子除乎首，妇人除乎带。男子何为除乎首也？妇人何为除乎带也？男子重首，妇人重带。除服者先重者，易服者易轻者。又期而大祥，素缟麻衣。中月而禫，禫而纤，无所不佩。\n
        　　易服者何？为易轻者也。斩衰之丧，既虞卒哭，遭齐衰之丧，轻者包，重者特。既练，遭大功之丧，麻葛重。齐衰之丧，既虞卒哭，遭大功之丧，麻葛兼服之。斩衰之葛，与齐衰之麻同；齐衰之葛，与大功之麻同；大功之葛，与小功之麻同；小功之葛，与缌之麻同，麻同则兼服之。兼服之服重者，则易轻者也。\n
        第三十八章　三年问\n
        　　三年之丧何也？曰：称情而立文，因以饰群，别亲疏贵践之节，而不可损益也。故曰：无易之道也。创巨者其日久，痛甚者其愈迟，三年者，称情而立文，所以为至痛极也。斩衰苴杖，居倚庐，食粥，寝苫枕块，所以为至痛饰也。三年之丧，二十五月而毕；哀痛未尽，思慕未忘，然而服以是断之者，岂不送死者有已，复生有节哉？凡生天地之间者，有血气之属必有知，有知之属莫不知爱其类；今是大鸟兽，则失丧其群匹，越月逾时焉，则必反巡，过其故乡，翔回焉，鸣号焉，蹢躅焉，踟蹰焉，然后乃能去之；小者至于燕雀，犹有啁之顷焉，然后乃能去之；故有血气之属者，莫知于人，故人于其亲也，至死不穷。将由夫患邪淫之人与，则彼朝死而夕忘之，然而从之，则是曾鸟兽之不若也，夫焉能相与群居而不乱乎？将由夫修饰之君子与，则三年之丧，二十五月而毕，若驷之过隙，然而遂之，则是无穷也。故先王焉为之立中制节，壹使足以成文理，则释之矣。\n
        　　然则何以至期也？曰：至亲以期断。是何也？曰：天地则已易矣，四时则已变矣，其在天地之中者，莫不更始焉，以是象之也。然则何以三年也？曰：加隆焉尔也，焉使倍之，故再期也。由九月以下何也？曰：焉使弗及也。故三年以为隆，缌小功以为杀，期九月以为间。上取象于天，下取法于地，中取则于人，人之所以群居和壹之理尽矣。故三年之丧，人道之至文者也，夫是之谓至隆。是百王之所同，古今之所壹也，未有知其所由来者也。孔子曰：「子生三年，然后免于父母之怀；夫三年之丧，天下之达丧也。」\n
        第三十九章　深衣\n
        　　古者深衣，盖有制度，以应规、矩、绳、权、衡。\n
        　　短毋见肤，长毋被土。续衽，钩边。要缝半下；袼之高下，可以运肘；袂之长短，反诎之及肘。带下毋厌髀，上毋厌胁，当无骨者。制：十有二幅以应十有二月。\n
        　　袂圜以应规；曲袷如矩以应方；负绳及踝以应直；下齐如权衡以应平。故规者，行举手以为容；负绳抱方者，以直其政，方其义也。故《易》曰：坤，「六二之动，直以方」也。下齐如权衡者，以安志而平心也。五法已施，故圣人服之。故规矩取其无私，绳取其直，权衡取其平，故先王贵之。故可以为文，可以为武，可以摈相，可以治军旅，完且弗费，善衣之次也。\n
        　　具父母、大父母，衣纯以缋；具父母，衣纯以青。如孤子，衣纯以素。纯袂、缘、纯边，广各寸半。\n
        第四十章　投壶\n
        　　投壶之礼，主人奉矢，司射奉中，使人执壶。主人请曰：「某有枉矢哨壶，请以乐宾。」宾曰：「子有旨酒嘉肴，某既赐矣，又重以乐，敢辞。」主人曰：「枉矢哨壶，不足辞也，敢以请。」宾曰：「某既赐矣，又重以乐，敢固辞。」主人曰：「枉矢哨壶，不足辞也，敢固以请。」宾曰：「某固辞不得命，敢不敬从？」宾再拜受，主人般还，曰：「辟。」主人阼阶上拜送，宾般还，曰：「辟。」已拜，受矢，进即两楹间，退反位，揖宾就筵。\n
        　　司射进度壶，间以二矢半，反位，设中，东面，执八算兴。\n
        　　请宾曰：「顺投为入。比投不释，胜饮不胜者，正爵既行，请为胜者立马，一马从二马，三马既立，请庆多马。」请主人亦如之。\n
        　　命弦者曰：「请奏《狸首》，间若一。」大师曰：「诺。」\n
        　　左右告矢具，请拾投。有入者，则司射坐而释一算焉。宾党于右，主党于左。\n
        　　卒投，司射执算曰：「左右卒投，请数。」二算为纯，一纯以取，一算为奇。遂以奇算告曰：「某贤于某若干纯」。奇则曰奇，钧则曰左右钧。\n
        　　命酌曰：「请行觞。」酌者曰：「诺。」当饮者皆跪奉觞，曰：「赐灌」；胜者跪曰：「敬养」。\n
        　　正爵既行，请立马。马各直其算。一马从二马，以庆。庆礼曰：「三马既备，请庆多马。」宾主皆曰：「诺。」正爵既行，请彻马。\n
        　　算多少视其坐。筹，室中五扶，堂上七扶，庭中九扶。算长尺二寸。壶：颈修七寸，腹修五寸，口径二寸半；容斗五升。壶中实小豆焉，为其矢之跃而出也。壶去席二矢半。矢以柘若棘，毋去其皮。鲁令弟子辞曰：毋幠，毋敖，毋偝立，毋逾言；偝立逾言，有常爵。薛令弟子辞曰：毋幠，毋敖，毋偝立，毋逾言；若是者浮。\n
        　　鼓：○□○○□□○□○○□，半；○□○□○○○□□○□○：鲁鼓。\n
        　　○□○○○□□○□○○□□○□○○□□○。半；○□○○○□□○：薛鼓。\n
        　　取半以下为投壶礼，尽用之为射礼。司射、庭长，及冠士立者，皆属宾党； 乐人及使者、童子，皆属主党。\n
        　　鲁鼓：○□○○□□○○，半；○□○○□○○○○□○□○；\n
        　　薛鼓：○□○○○○□○□○□○○○□○□○○□○，半；○□○□○○○○□○。\n
        第四十一章　儒行\n
        　　鲁哀公问于孔子曰：「夫子之服，其儒服与？」孔子对曰：「丘少居鲁，衣逢掖之衣，长居宋，冠章甫之冠。丘闻之也：君子之学也博，其服也乡；丘不知儒服。」\n
        　　哀公曰：「敢问儒行。」孔子对曰：「遽数之不能终其物，悉数之乃留，更仆未可终也。」\n
        　　哀公命席。孔子侍曰：「儒有席上之珍以待聘，夙夜强学以待问，怀忠信以待举，力行以待取，其自立有如此者。\n
        　　儒有衣冠中，动作慎，其大让如慢，小让如伪，大则如威，小则如愧，其难进而易退也，粥粥若无能也。其容貌有如此者。\n
        　　儒有居处齐难，其坐起恭敬，言必先信，行必中正，道涂不争险易之利，冬夏不争阴阳之和，爱其死以有待也，养其身以有为也。其备豫有如此者。\n
        　　儒有不宝金玉，而忠信以为宝；不祈土地，立义以为土地；不祈多积，多文以为富。难得而易禄也，易禄而难畜也，非时不见，不亦难得乎？非义不合，不亦难畜乎？先劳而后禄，不亦易禄乎？其近人有如此者。\n
        　　儒有委之以货财，淹之以乐好，见利不亏其义；劫之以众，沮之以兵，见死不更其守；鸷虫攫搏不程勇者，引重鼎不程其力；往者不悔，来者不豫；过言不再，流言不极；不断其威，不习其谋。其特立有如此者。\n
        　　「儒有可亲而不可劫也；可近而不可迫也；可杀而不可辱也。其居处不淫，其饮食不溽；其过失可微辨而不可面数也。其刚毅有如此者。\n
        　　儒有忠信以为甲胄，礼义以为干橹；戴仁而行，抱义而处，虽有暴政，不更其所。其自立有如此者。\n
        　　儒有一亩之宫，环堵之室，筚门圭窬，蓬户瓮牖；易衣而出，并日而食，上答之不敢以疑，上不答不敢以谄。其仕有如此者。\n
        　　「儒有今人与居，古人与稽；今世行之，后世以为楷；适弗逢世，上弗援，下弗推，谗谄之民有比党而危之者，身可危也，而志不可夺也，虽危起居，竟信其志，犹将不忘百姓之病也。其忧思有如此者。\n
        　　儒有博学而不穷，笃行而不倦；幽居而不淫，上通而不困；礼之以和为贵，忠信之美，优游之法，举贤而容众，毁方而瓦合。其宽裕有如此者。\n
        　　「儒有内称不辟亲，外举不辟怨，程功积事，推贤而进达之，不望其报；君得其志，茍利国家，不求富贵。其举贤援能有如此者。\n
        　　儒有闻善以相告也，见善以相示也；爵位相先也，患难相死也；久相待也，远相致也。其任举有如此者。\n
        　　儒有澡身而浴德，陈言而伏，静而正之，上弗知也；粗而翘之，又不急为也；不临深而为高，不加少而为多；世治不轻，世乱不沮；同弗与，异弗非也。其特立独行有如此者。\n
        　　「儒有上不臣天子，下不事诸侯；慎静而尚宽，强毅以与人，博学以知服；近文章砥厉廉隅；虽分国如锱铢，不臣不仕。其规为有如此者。\n
        　　儒有合志同方，营道同术；并立则乐，相下不厌；久不相见，闻流言不信；其行本方立义，同而进，不同而退。其交友有如此者。\n
        　　温良者，仁之本也；敬慎者，仁之地也；宽裕者，仁之作也；孙接者，仁之能也；礼节者，仁之貌也；言谈者，仁之文也；歌乐者，仁之和也；分散者，仁之施也；儒皆兼此而有之，犹且不敢言仁也。其尊让有如此者。\n
        　　儒有不陨获于贫贱，不充诎于富贵，不慁君王，不累长上，不闵有司，故曰儒。今众人之命儒也妄，常以儒相诟病。」\n
        　　孔子至舍，哀公馆之，闻此言也，言加信，行加义：「终没吾世，不敢以儒为戏。」\n
        第四十二章　大学\n
        　　大学之道，在明明德，在亲民，在止于至善。\n
        　　知止而后有定，定而后能静，静而后能安，安而后能虑，虑而后能得。\n
        　　物有本末，事有终始，知所先后，则近道矣。\n
        　　古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意；欲诚其意者，先致其知，致知在格物。\n
        　　物格而后知至，知至而后意诚，意诚而后心正，心正而后身修，身修而后家齐，家齐而后国治，国治而后天下平。\n
        　　自天子以至于庶人，壹是皆以修身为本。\n
        　　其本乱而末治者否矣，其所厚者薄，而其所薄者厚，未之有也！\n
        　　此谓知本，此谓知之至也。\n
        　　所谓诚其意者，毋自欺也，如恶恶臭，如好好色，此之谓自谦，故君子必慎其独也！小人闲居为不善，无所不至，见君子而后厌然，掩其不善，而着其善。人之视己，如见其肺肝然，则何益矣！此谓诚于中，形于外，故君子必慎其独也。曾子曰：「十目所视，十手所指，其严乎！」富润屋，德润身，心广体胖，故君子必诚其意。\n
        　　《诗》云：「瞻彼淇澳，菉竹猗猗。有斐君子，如切如磋，如琢如磨。瑟兮僴兮，赫兮喧兮。有斐君子，终不可諠兮！」「如切如磋」者，道学也；「如琢如磨」者，自修也；「瑟兮僴兮」者，恂栗也；「赫兮喧兮」者，威仪也；「有斐君子，终不可諠兮」者，道盛德至善，民之不能忘也。\n
        　　《诗》云：「于戏前王不忘！」君子贤其贤而亲其亲，小人乐其乐而利其利，此以没世不忘也。\n
        　　《康诰》曰：「克明德。」《太甲》曰：「顾諟天之明命。」《帝典》曰：「克明峻德。」皆自明也。\n
        　　汤之盘铭曰：「茍日新，日日新，又日新。」《康诰》曰：「作新民。」《诗》曰：「周虽旧邦，其命惟新。」是故君子无所不用其极。\n
        　　《诗》云：「邦畿千里，惟民所止。」《诗》云：「缗蛮黄鸟，止于丘隅。」子曰：「于止，知其所止，可以人而不如鸟乎？」《诗》云：「穆穆文王，于缉熙敬止！」为人君，止于仁；为人臣，止于敬；为人子，止于孝；为人父，止于慈；与国人交，止于信。\n
        　　子曰：「听讼，吾犹人也，必也使无讼乎！」无情者不得尽其辞，大畏民志。此谓知本。\n
        　　所谓修身在正其心者：身有所忿懥，则不得其正；有所恐惧，则不得其正；有所好乐，则不得其正；有所忧患，则不得其正。心不在焉，视而不见，听而不闻，食而不知其味。此谓修身在正其心。\n
        　　所谓齐其家在修其身者：人之其所亲爱而辟焉，之其所贱恶而辟焉，之其所畏敬而辟焉，之其所哀矜而辟焉，之其所敖惰而辟焉。故好而知其恶，恶而知其美者，天下鲜矣！故谚有之曰：「人莫知其子之恶，莫知其苗之硕。」此谓身不修不可以齐其家。\n
        　　所谓治国必先齐其家者，其家不可教而能教人者，无之。故君子不出家而成教于国：孝者，所以事君也；弟者，所以事长也；慈者，所以使众也。《康诰》曰：「如保赤子」，心诚求之，虽不中不远矣。未有学养子而后嫁者也！一家仁，一国兴仁；一家让，一国兴让；一人贪戾，一国作乱。其机如此。此谓一言偾事，一人定国。尧、舜率天下以仁，而民从之；桀、纣率天下以暴，而民从之。其所令反其所好，而民不从。是故君子有诸己而后求诸人，无诸己而后非诸人。所藏乎身不恕，而能喻诸人者，未之有也。故治国在齐其家。《诗》云：「桃之夭夭，其叶蓁蓁；之子于归，宜其家人。」宜其家人，而后可以教国人。《诗》云：「宜兄宜弟。」宜兄宜弟，而后可以教国人。《诗》云：「其仪不忒，正是四国。」其为父子兄弟足法，而后民法之也。此谓治国在齐其家。\n
        　　所谓平天下在治其国者：上老老而民兴孝，上长长而民兴弟，上恤孤而民不倍，是以君子有絜矩之道也。\n
        　　所恶于上，毋以使下；所恶于下，毋以事上；所恶于前，毋以先后；所恶于后，毋以从前；所恶于右，毋以交于左；所恶于左，毋以交于右。此之谓絜矩之道。\n
        　　《诗》云：「乐只君子，民之父母。」民之所好好之，民之所恶恶之，此之谓民之父母。《诗》云：「节彼南山，维石岩岩。赫赫师尹，民具尔瞻。」有国者不可以不慎，辟则为天下戮矣。《诗》云：「殷之未丧师，克配上帝。仪监于殷，峻命不易。」道得众则得国，失众则失国。\n
        　　是故君子先慎乎德。有德此有人，有人此有土，有土此有财，有财此有用。德者本也，财者末也，外本内末，争民施夺。是故财聚则民散，财散则民聚。是故言悖而出者，亦悖而入；货悖而入者，亦悖而出。\n
        　　《康诰》曰：「惟命不于常！」道善则得之，不善则失之矣。\n
        　　楚书曰：「楚国无以为宝，惟善以为宝。」舅犯曰：「亡人无以为宝，仁亲以为宝。」\n
        　　《秦誓》曰：「若有一介臣，断断兮无他技，其心休休焉，其如有容焉。人之有技，若己有之；人之彦圣，其心好之，不啻若自其口出。实能容之，以能保我子孙黎民，尚亦有利哉！人之有技，媢嫉以恶之；人之彦圣，而违之俾不通。实不能容，以不能保我子孙黎民，亦曰殆哉！」唯仁人放流之，迸诸四夷，不与同中国，此谓唯仁人为能爱人，能恶人。见贤而不能举，举而不能先，命也；见不善而不能退，退而不能远，过也。好人之所恶，恶人之所好，是谓拂人之性，灾必逮夫身。是故君子有大道，必忠信以得之，骄泰以失之。\n
        　　生财有大道。生之者众，食之者寡，为之者疾，用之者舒，则财恒足矣。仁者以财发身，不仁者以身发财。未有上好仁而下不好义者也，未有好义其事不终者也，未有府库财非其财者也。孟献子曰：「畜马乘，不察于鸡豚；伐冰之家，不畜牛羊；百乘之家，不畜聚敛之臣。与其有聚敛之臣，宁有盗臣。」此谓国不以利为利，以义为利也。长国家而务财用者，必自小人矣。彼为善之，小人之使为国家，灾害并至。虽有善者，亦无如之何矣！此谓国不以利为利，以义为利也。\n
        第四十三章　冠义\n
        　　凡人之所以为人者，礼义也。礼义之始，在于正容体、齐颜色、顺辞令。容体正，颜色齐，辞令顺，而后礼义备。以正君臣、亲父子、和长幼。君臣正，父子亲，长幼和，而后礼义立。故冠而后服备，服备而后容体正、颜色齐、辞令顺。故曰：冠者，礼之始也。是故古者圣王重冠。\n
        　　古者冠礼筮日筮宾，所以敬冠事，敬冠事所以重礼；重礼所以为国本也。\n
        　　故冠于阼，以着代也；醮于客位，三加弥尊，加有成也；已冠而字之，成人之道也。见于母，母拜之；见于兄弟，兄弟拜之；成人而与为礼也。玄冠、玄端奠挚于君，遂以挚见于乡大夫、乡先生；以成人见也。\n
        　　成人之者，将责成人礼焉也。责成人礼焉者，将责为人子、为人弟、为人臣、为人少者之礼行焉。将责四者之行于人，其礼可不重与？\n
        　　故孝弟忠顺之行立，而后可以为人；可以为人，而后可以治人也。故圣王重礼。故曰：冠者，礼之始也，嘉事之重者也。是故古者重冠；重冠故行之于庙；行之于庙者，所以尊重事；尊重事而不敢擅重事；不敢擅重事，所以自卑而尊先祖也。\n
        第四十四章　昏义\n
        　　昏礼者，将合二姓之好，上以事宗庙，而下以继后世也。故君子重之。是以昏礼纳采、问名、纳吉、纳征、请期，皆主人筵几于庙，而拜迎于门外，入，揖让而升，听命于庙，所以敬慎重正昏礼也。\n
        　　父亲醮子，而命之迎，男先于女也。子承命以迎，主人筵几于庙，而拜迎于门外。婿执雁入，揖让升堂，再拜奠雁，盖亲受之于父母也。降，出御妇车，而婿授绥，御轮三周。先俟于门外，妇至，婿揖妇以入，共牢而食，合卺而酳，所以合体同尊卑以亲之也。\n
        　　敬慎重正而后亲之，礼之大体，而所以成男女之别，而立夫妇之义也。男女有别，而后夫妇有义；夫妇有义，而后父子有亲；父子有亲，而后君臣有正。故曰：昏礼者，礼之本也。\n
        　　夫礼始于冠，本于昏，重于丧祭，尊于朝聘，和于射乡--此礼之大体也。\n
        　　夙兴，妇沐浴以俟见；质明，赞见妇于舅姑，执笲、枣、栗、段修以见，赞醴妇，妇祭脯醢，祭醴，成妇礼也。舅姑入室，妇以特豚馈，明妇顺也。厥明，舅姑共飨妇以一献之礼，奠酬。舅姑先降自西阶，妇降自阼阶，以着代也。\n
        　　成妇礼，明妇顺，又申之以着代，所以重责妇顺焉也。妇顺者，顺于舅姑，和于室人；而后当于夫，以成丝麻布帛之事，以审守委积盖藏。是故妇顺备而后内和理；内和理而后家可长久也；故圣王重之。\n
        　　是以古者妇人先嫁三月，祖祢未毁，教于公宫，祖祢既毁，教于宗室，教以妇德、妇言、妇容、妇功。教成祭之，牲用鱼，芼之以苹藻，所以成妇顺也。\n
        　　古者天子后立六宫、三夫人、九嫔、二十七世妇、八十一御妻，以听天下之内治，以明章妇顺；故天下内和而家理。天子立六官、三公、九卿、二十七大夫、八十一元士，以听天下之外治，以明章天下之男教；故外和而国治。故曰：天子听男教，后听女顺；天子理阳道，后治阴德；天子听外治，后听内职。教顺成俗，外内和顺，国家理治，此之谓盛德。\n
        　　是故男教不修，阳事不得，适见于天，日为之食；妇顺不修，阴事不得，适见于天，月为之食。是故日食则天子素服而修六官之职，荡天下之阳事；月食则后素服而修六宫之职，荡天下之阴事。故天子与后，犹日之与月、阴之与阳，相须而后成者也。天子修男教，父道也；后修女顺，母道也。故曰：天子之与后，犹父之与母也。故为天王服斩衰，服父之义也；为后服资衰，服母之义也。\n
        第四十五章　乡饮酒义\n
        　　乡饮酒之义：主人拜迎宾于庠门之外，入，三揖而后至阶，三让而后升，所以致尊让也。盥洗扬觯，所以致洁也。拜至，拜洗，拜受，拜送，拜既，所以致敬也。尊让洁敬也者，君子之所以相接也。君子尊让则不争，洁敬则不慢，不慢不争，则远于斗辨矣；不斗辨则无暴乱之祸矣，斯君子之所以免于人祸也，故圣人制之以道。\n
        　　乡人、士、君子，尊于房户之间，宾主共之也。尊有玄酒，贵其质也。羞出自东房，主人共之也。洗当东荣，主人之所以自洁，而以事宾也。\n
        　　宾主象天地也；介僎象阴阳也；三宾象三光也；让之三也，象月之三日而成魄也；四面之坐，象四时也。\n
        　　天地严凝之气，始于西南，而盛于西北，此天地之尊严气也，此天地之义气也。天地温厚之气，始于东北，而盛于东南，此天地之盛德气也，此天地之仁气也。主人者尊宾，故坐宾于西北，而坐介于西南以辅宾，宾者接人以义者也，故坐于西北。主人者，接人以德厚者也，故坐于东南。而坐僎于东北，以辅主人也。仁义接，宾主有事，俎豆有数曰圣，圣立而将之以敬曰礼，礼以体长幼曰德。德也者，得于身也。故曰：古之学术道者，将以得身也。是故圣人务焉。\n
        　　祭荐，祭酒，敬礼也。哜肺，尝礼也。啐酒，成礼也。于席末，言是席之正，非专为饮食也，为行礼也，此所以贵礼而贱财也。卒觯，致实于西阶上，言是席之上，非专为饮食也，此先礼而后财之义也。先礼而后财，则民作敬让而不争矣。\n
        　　乡饮酒之礼：六十者坐，五十者立侍，以听政役，所以明尊长也。六十者三豆，七十者四豆，八十者五豆，九十者六豆，所以明养老也。民知尊长养老，而后乃能入孝弟。民入孝弟，出尊长养老，而后成教，成教而后国可安也。君子之所谓孝者，非家至而日见之也；合诸乡射，教之乡饮酒之礼，而孝弟之行立矣。\n
        　　孔子曰：「吾观于乡，而知王道之易易也。」\n
        　　主人亲速宾及介，而众宾自从之。至于门外，主人拜宾及介，而众宾自入；贵贱之义别矣。三揖至于阶，三让以宾升，拜至、献、酬、辞让之节繁。及介省矣。至于众宾升受，坐祭，立饮。不酢而降；隆杀之义别矣。\n
        　　主人酬介工入，升歌三终，主人献之；笙入三终，主人献之；间歌三终，合乐三终，工告乐备，遂出。一人扬觯，乃立司正焉，知其能和乐而不流也。\n
        　　宾酬主人，主人酬介，介酬众宾，少长以齿，终于沃洗者焉。知其能弟长而无遗矣。\n
        　　降，说屦升坐，修爵无数。饮酒之节，朝不废朝，莫不废夕。宾出，主人拜送，节文终遂焉。知其能安燕而不乱也。\n
        　　贵贱明，隆杀辨，和乐而不流，弟长而无遗，安燕而不乱，此五行者，足以正身安国矣。彼国安而天下安。故曰：「吾观于乡，而知王道之易易也。」\n
        　　乡饮酒之义：立宾以象天，立主以象地，设介僎以象日月，立三宾以象三光。古之制礼也，经之以天地，纪之以日月，参之以三光，政教之本也。\n
        　　亨狗于东方，祖阳气之发于东方也。洗之在阼，其水在洗东，祖天地之左海也。尊有玄酒，教民不忘本也。\n
        　　宾必南乡。东方者春，春之为言蠢也，产万物者圣也。南方者夏，夏之为言假也，养之、长之、假之，仁也。西方者秋，秋之为言愁也，愁之以时察，守义者也。北方者冬，冬之言中也，中者藏也。是以天子之立也，左圣乡仁，右义偝藏也。介必东乡，介宾主也。主人必居东方，东方者春，春之为言蠢也，产万物者也；主人者造之，产万物者也。月者三日则成魄，三月则成时，是以礼有三让，建国必立三卿。三宾者，政教之本，礼之大参也。\n
        第四十六章　射义\n
        　　古者诸侯之射也，必先行燕礼；卿、大夫、士之射也，必先行乡饮酒之礼。故燕礼者，所以明君臣之义也；乡饮酒之礼者，所以明长幼之序也。\n
        　　故射者，进退周还必中礼，内志正，外体直，然后持弓矢审固；持弓矢审固，然后可以言中，此可以观德行矣。\n
        　　其节：天子以《驺虞》为节；诸侯以《狸首》为节；卿大夫以《采苹》为节；士以《采繁》为节。《驺虞》者，乐官备也，《狸首》者，乐会时也；《采苹》者，乐循法也；《采繁》者，乐不失职也。是故天子以备官为节；诸侯以时会天子为节；卿大夫以循法为节；士以不失职为节。故明乎其节之志，以不失其事，则功成而德行立，德行立则无暴乱之祸矣。功成则国安。故曰：射者，所以观盛德也。\n
        　　是故古者天子以射选诸侯、卿、大夫、士。射者，男子之事也，因而饰之以礼乐也。故事之尽礼乐，而可数为，以立德行者，莫若射，故圣王务焉。\n
        　　是故古者天子之制，诸侯岁献贡士于天子，天子试之于射宫。其容体比于礼，其节比于乐，而中多者，得与于祭。其容体不比于礼，其节不比于乐，而中少者，不得与于祭。数与于祭而君有庆；数不与于祭而君有让。数有庆而益地；数有让而削地。故曰：射者，射为诸侯也。是以诸侯君臣尽志于射，以习礼乐。夫君臣习礼乐而以流亡者，未之有也。\n
        　　故《诗》曰：「曾孙侯氏，四正具举；大夫君子，凡以庶士，小大莫处，御于君所，以燕以射，则燕则誉。」言君臣相与尽志于射，以习礼乐，则安则誉也。是以天子制之，而诸侯务焉。此天子之所以养诸侯，而兵不用，诸侯自为正之具也。\n
        　　孔子射于矍相之圃，盖观者如堵墙。射至于司马，使子路执弓矢，出延射曰：「贲军之将，亡国之大夫，与为人后者不入，其余皆入。」盖去者半，入者半。又使公罔之裘、序点，扬觯而语，公罔之裘扬觯而语曰：「幼壮孝弟，耆耋好礼，不从流俗，修身以俟死者，不，在此位也。」盖去者半，处者半。序点又扬觯而语曰：「好学不倦，好礼不变，旄期称道不乱者，不，在此位也。」盖仅有存者。\n
        　　射之为言者绎也，或曰舍也。绎者，各绎己之志也。故心平体正，持弓矢审固；持弓矢审固，则射中矣。故曰：为人父者，以为父鹄；为人子者，以为子鹄；为人君者，以为君鹄；为人臣者，以为臣鹄。故射者各射己之鹄。故天子之大射谓之射侯；射侯者，射为诸侯也。射中则得为诸侯；射不中则不得为诸侯。\n
        　　天子将祭，必先习射于泽。泽者，所以择士也。已射于泽，而后射于射宫。射中者得与于祭；不中者不得与于祭。不得与于祭者有让，削以地；得与于祭者有庆，益以地。进爵绌地是也。\n
        　　故男子生，桑弧蓬矢六，以射天地四方。天地四方者，男子之所有事也。故必先有志于其所有事，然后敢用谷也。饭食之谓也。\n
        　　射者，仁之道也。射求正诸己，己正然后发，发而不中，则不怨胜己者，反求诸己而已矣。孔子曰：「君子无所争，必也射乎！揖让而升，下而饮，其争也君子。」\n
        　　孔子曰：「射者何以射？何以听？循声而发，发而不失正鹄者，其唯贤者乎！若夫不肖之人，则彼将安能以中？」《诗》云：「发彼有的，以祈尔爵。」祈，求也；求中以辞爵也。酒者，所以养老也，所以养病也；求中以辞爵者，辞养也。\n
        第四十七章　燕义\n
        　　古者周天子之官，有庶子官。庶子官职诸侯、卿、大夫、士之庶子之卒，掌其戒令，与其教治，别其等，正其位。国有大事，则率国子而致于大子，唯所用之。若有甲兵之事，则授之以车甲，合其卒伍，置其有司，以军法治之，司马弗正。凡国之政事，国子存游卒，使之修德学道，春合诸学，秋合诸射，以考其艺而进退之。\n
        　　诸侯燕礼之义：君立阼阶之东南，南乡尔卿，大夫皆少进，定位也；君席阼阶之上，居主位也；君独升立席上，西面特立，莫敢适之义也。设宾主，\n
        　　饮酒之礼也；使宰夫为献主，臣莫敢与君亢礼也；不以公卿为宾，而以大夫为宾，为疑也，明嫌之义也；宾入中庭，君降一等而揖之，礼之也。\n
        　　君举旅于宾，及君所赐爵，皆降再拜稽首，升成拜，明臣礼也；君答拜之，礼无不答，明君上之礼也。臣下竭力尽能以立功于国，君必报之以爵禄，故臣下皆务竭力尽能以立功，是以国安而君宁。礼无不答，言上之不虚取于下也。上必明正道以道民，民道之而有功，然后取其什一，故上用足而下不匮也；是以上下和亲而不相怨也。和宁，礼之用也；此君臣上下之大义也。故曰：燕礼者，所以明君臣之义也。\n
        　　席：小卿次上卿，大夫次小卿，士、庶子以次就位于下。献君，君举旅行酬；而后献卿，卿举旅行酬；而后献大夫，大夫举旅行酬；而后献士，士举旅行酬；而后献庶子。俎豆、牲体、荐羞，皆有等差，所以明贵贱也。\n
        第四十八章　聘义\n
        　　聘礼，上公七介，侯、伯五介，子、男三介，所以明贵贱也。介绍而传命，君子于其所尊弗敢质，敬之至也。三让而后传命，三让而后入庙门，三揖而后至阶，三让而后升，所以致尊让也。\n
        　　君使士迎于竟，大夫郊劳，君亲拜迎于大门之内而庙受，北面拜贶，拜君命之辱，所以致敬也。敬让也者，君子之所以相接也。故诸侯相接以敬让，则不相侵陵。\n
        　　卿为上摈，大夫为承摈，士为绍摈。君亲礼宾，宾私面、私觌、致饔饩、还圭璋、贿赠、飨食燕，所以明宾客君臣之义也。\n
        　　故天子制诸侯，比年小聘，三年大聘，相厉以礼。使者聘而误，主君弗亲飨食也。所以愧厉之也。诸侯相厉以礼，则外不相侵，内不相陵。此天子之所以养诸侯，兵不用而诸侯自为正之具也。\n
        　　以圭璋聘，重礼也；已聘而还圭璋，此轻财而重礼之义也。诸侯相厉以轻财重礼，则民作让矣。主国待客，出入三积，饩客于舍，五牢之具陈于内，米三十车，禾三十车，刍薪倍禾，皆陈于外，乘禽日五双，群介皆有饩牢，壹食再飨，燕与时赐无数，所以厚重礼也。古之用财者不能均如此，然而用财如此其厚者，言尽之于礼也。尽之于礼，则内君臣不相陵，而外不相侵。故天子制之，而诸侯务焉尔。\n
        　　聘射之礼，至大礼也。质明而始行事，日几中而后礼成，非强有力者弗能行也。故强有力者，将以行礼也。酒清，人渴而不敢饮也；肉干，人饥而不敢食也；日莫人倦，齐庄正齐，而不敢解惰。以成礼节，以正君臣，以亲父子，以和长幼。此众人之所难，而君子行之，故谓之有行；有行之谓有义，有义之谓勇敢。故所贵于勇敢者，贵其能以立义也；所贵于立义者，贵其有行也；所贵于有行者，贵其行礼也。故所贵于勇敢者，贵其敢行礼义也。故勇敢强有力者，天下无事，则用之于礼义；天下有事，则用之于战胜。用之于战胜则无敌，用之于礼义则顺治；外无敌，内顺治，此之谓盛德。故圣王之贵勇敢强有力如此也。勇敢强有力而不用之于礼义战胜，而用之于争斗，则谓之乱人。刑罚行于国，所诛者乱人也。如此则民顺治而国安也。\n
        　　子贡问于孔子曰：「敢问君子贵玉而贱玟者何也？为玉之寡而玟之多与？」孔子曰：「非为玟之多故贱之也、玉之寡故贵之也。夫昔者君子比德于玉焉：温润而泽，仁也；缜密以栗，知也；廉而不刿，义也；垂之如队，礼也；叩之其声清越以长，其终诎然，乐也；瑕不掩瑜、瑜不掩瑕，忠也；孚尹旁达，信也；气如白虹，天也；精神见于山川，地也；圭璋特达，德也。天下莫不贵者，道也。《诗》云：『言念君子，温其如玉。』故君子贵之也。」\n
        第四十九章　丧服四制\n
        　　凡礼之大体，体天地，法四时，则阴阳，顺人情，故谓之礼。訾之者，是不知礼之所由生也。夫礼，吉凶异道，不得相干，取之阴阳也。丧有四制，变而从宜，取之四时也。有恩有理，有节有权，取之人情也。恩者仁也，理者义也，节者礼也，权者知也。仁义礼智，人道具矣。\n
        　　其恩厚者，其服重；故为父斩衰三年，以恩制者也。门内之治，恩掩义；门外之治，义断恩。资于事父以事君，而敬同，贵贵尊尊，义之大者也。故为君亦斩衰三年，以义制者也。\n
        　　三日而食，三月而沐，期而练，毁不灭性，不以死伤生也。丧不过三年，苴衰不补，坟墓不培；祥之日，鼓素琴，告民有终也；以节制者也。资于事父以事母，而爱同。天无二日，土无二王，国无二君，家无二尊，以一治之也。故父在，为母齐衰期者，见无二尊也。\n
        　　杖者何也？爵也。三日授子杖，五日授大夫杖，七日授士杖。或曰担主；或曰辅病，妇人、童子不杖，不能病也。百官备，百物具，不言而事行者，扶而起；言而后事行者，杖而起；身自执事而后行者，面垢而已。秃者不髽，伛者不袒，跛者不踊。老病不止酒肉。凡此八者，以权制者也。\n
        　　始死，三日不怠，三月不解，期悲哀，三年忧--恩之杀也。圣人因杀以制节，此丧之所以三年。贤者不得过，不肖者不得不及，此丧之中庸也，王者之所常行也。《书》曰：「高宗谅闇，三年不言」，善之也；王者莫不行此礼。何以独善之也？曰：高宗者武丁；武丁者，殷之贤王也。继世即位而慈良于丧，当此之时，殷衰而复兴，礼废而复起，故善之。善之，故载之书中而高之，故谓之高宗。三年之丧，君不言，《书》云：「高宗谅闇，三年不言」，此之谓也。然而曰「言不文」者，谓臣下也。\n
        　　礼：斩衰之丧，唯而不对；齐衰之丧，对而不言；大功之丧，言而不议；缌小功之丧，议而不及乐。\n
        　　父母之丧，衰冠绳缨菅屦，三日而食粥，三月而沐，期十三月而练冠，三年而祥。比终兹三节者，仁者可以观其爱焉，知者可以观其理焉，强者可以观其志焉。礼以治之，义以正之，孝子弟弟贞妇，皆可得而察焉。\n
    </string>
    <string name="chunqiu">
        春秋\n
        孔子(左丘明,公羊高,谷梁赤)\n
        共17235字\n
        第一章　隐公(元年～11年)\n
        　　【隐公元年】春王正月。三月，公及邾仪父盟于蔑。夏五月，郑伯克段于鄢。秋七月，天王使宰咺来归惠公、仲子之賵。九月，及宋人盟于宿。冬十有二月，祭伯来。公子益师卒。\n
        　　【隐公二年】春，公会戎于潜。夏五月，莒人入向。无骇帅师入极。秋八月庚辰，公及戎盟于唐。九月，纪裂繻来逆女。冬十月，伯姬归于纪。纪子帛、莒子盟于密。十有二月乙卯，夫人子氏薨。郑人伐卫。\n
        　　【隐公三年】春王二月，己巳，日有食之。三月庚戌，天王崩。夏四月辛卯，君氏卒。秋，武氏子来求赙。八月庚辰，宋公和卒。冬十有二月，齐侯，郑伯盟于石门。癸未，葬宋穆公。\n
        　　【隐公四年】春王二月，莒人伐杞，取牟娄。戊申，卫州吁弑其君完。夏，公及宋公遇于清。宋公、陈侯、蔡人、卫人伐郑。秋，翬帅师会宋公、陈侯、蔡人、卫人伐郑。九月，卫人杀州吁于濮。冬十有二月，卫人立晋。\n
        　　【隐公五年】春，公矢鱼于棠。夏四月，葬卫桓公。秋，卫师入郕。九月，考仲子之宫。初献六羽。邾人、郑人伐宋。螟。冬十有二月辛巳，公子彄卒。宋人伐郑，围长葛。\n
        　　【隐公六年】春，郑人来渝平。夏五月辛酉，公会齐侯盟于艾。秋七月。冬，宋人取长葛。\n
        　　【隐公七年】春王三月，叔姬归于纪。滕侯卒。夏，城中丘。齐侯使其弟年来聘。秋，公伐邾。冬，天王使凡伯来聘。戎伐凡伯于楚丘以归。\n
        　　【隐公八年】春，宋公、卫侯遇于垂。三月，郑伯使宛来归祊。庚寅，我入祊。夏六月己亥，蔡侯考父卒。辛亥，宿男卒。秋七月庚午，宋公、齐侯、卫侯盟于瓦屋。八月，葬蔡宣公。九月辛卯，公及莒入盟于浮来。螟。冬十有二月，无骇卒。\n
        　　【隐公九年】春，天王使南季来聘。三月癸酉，大雨，震电。庚辰，大雨雪。挟卒。夏，城郎。秋七月。冬，公会齐侯于防。\n
        　　【隐公十年】春王二月，公会齐侯、郑伯于中丘。夏，翬帅师会齐人、郑人伐宋。六月壬戌，公败宋师于菅。辛未，取郜。辛巳，取防。秋，宋人、卫人入郑。宋人、蔡人、卫人伐戴。郑伯伐取之。冬十月壬午，齐人、郑人入郕。\n
        　　【隐公十一年】春，滕侯、薛侯来朝。夏，公会郑伯于时来。秋七月壬午，公及齐侯、郑伯入许。冬十有一月壬辰，公薨。\n
        第二章　桓公(元年～18年)\n
        　　【桓公元年】春王正月，公即位。三月，公会郑伯于垂，郑伯以璧假许田。夏四月丁未，公及郑伯盟于越。秋，大水。冬十月。\n
        　　【桓公二年】春，王正月戊申，宋督弑其君与夷及其大夫孔父。滕子来朝。三月，公会齐侯、陈侯、郑伯于稷，以成宋乱。夏四月，取郜大鼎于宋。戊申，纳于大庙。秋七月，杞侯来朝。蔡侯、郑伯会于邓。九月，入杞。公及戎盟于唐。冬，公至自唐。\n
        　　【桓公三年】春正月，公会齐侯于嬴。夏，齐侯、卫侯胥命于蒲。六月，公会杞侯于郕。秋七月壬辰朔，日有食之，既。公子翬如齐逆女。九月，齐侯送姜氏于欢。公会齐侯于欢。夫人姜氏至自齐。冬，齐侯使其弟年来聘。有年。\n
        　　【桓公四年】春正月，公狩于郎。夏，天王使宰渠伯纠来聘。\n
        　　【桓公五年】春正月，甲戌、己丑，陈侯鲍卒。夏，齐侯郑伯如纪。天王使仍叔之子来聘。葬陈桓公。城祝丘。秋，蔡人、卫人、陈人从王伐郑。大雩。螽。冬，州公如曹。\n
        　　【桓公六年】春正月，实来。夏四月，公会纪侯于成。秋八月壬午，大阅。蔡人杀陈佗。九月丁卯，子同生。冬，纪侯来朝。\n
        　　【桓公七年】春二月己亥，焚咸丘。夏，谷伯绥来朝。邓侯吾离来朝。\n
        　　【桓公八年】春正月己卯，烝。天王使家父来聘。夏五月丁丑，烝秋，伐邾。冬十月，雨雪。祭公来，遂逆王后于纪。\n
        　　【桓公九年】春，纪季姜归于京师。夏四月，秋七月。冬，曹伯使其世子射姑来朝。\n
        　　【桓公十年】春王正月，庚申，曹伯终生卒。夏五月，葬曹桓公。秋，公会卫侯于桃丘，弗遇。冬十有二月丙午，齐侯、卫侯、郑伯来战于郎。\n
        　　【桓公十一年】春正月，齐人、卫人、郑人盟于恶曹。夏五月癸未，郑伯寤生卒。秋七月，葬郑庄公。九月，宋人执郑祭仲。突归于郑。郑忽出奔卫。柔会宋公、陈侯、蔡叔盟于折。公会宋公于夫钟。冬十月有二月，公会宋公于阚。\n
        　　【桓公十二年】春正月。夏六月壬寅，公会杞侯、莒子盟于曲池。秋七月丁亥，公会宋公、燕人盟于谷丘。八月壬辰，陈侯跃卒。公会宋公于虚。冬十有一月，公会宋公于龟。丙戌，公会郑伯，盟于武父。丙戌，卫侯晋卒。十有二月，及郑师伐宋。丁未，战于宋。\n
        　　【桓公十三年】春二月，公会纪侯、郑伯。己巳，及齐侯、宋公、卫侯、燕人战。齐师、宋师、卫师、燕师败绩。三月，葬卫宣公。夏，大水。秋七月。冬十月。\n
        　　【桓公十四年】春正月，公会郑伯于曹。无冰。夏五，郑伯使其弟语来盟。秋八月壬申，御廪灾。乙亥，尝。冬十有二月丁巳，齐侯禄父卒。宋人以齐人、蔡人、卫人、陈人伐郑。\n
        　　【桓公十五年】春二月，天王使家父来求车。三月乙未，天王崩。夏四月己巳，葬齐僖公。五月，郑伯突出奔蔡。郑世子忽复归于郑。许叔入于许。公会齐侯于艾。邾人、牟人、葛人来朝。秋九月，郑伯突入于栎。冬十有一月，公会宋公、卫侯、陈侯于衰，伐郑。\n
        　　【桓公十六年】春正月，公会宋公、蔡侯、卫侯于曹。夏四月，公会宋公、卫侯、陈侯、蔡侯伐郑。秋七月，公至自伐郑。冬，城向。十有一月，卫侯朔出奔齐。\n
        　　【桓公十七年】春正月丙辰，公会齐侯、纪侯盟于黄。二月丙午，公会邾仪父，盟于趡。夏五月丙午，及齐师战于奚。六月丁丑，蔡侯封人卒。秋八月，蔡季自陈归于蔡。癸巳，葬蔡桓侯。及宋人、卫人伐邾。冬十月朔，日有食之。\n
        　　【桓公十八年】春王正月，公会齐侯于泺。公与夫人姜氏遂如齐。夏四月丙子，公薨于齐。丁酉，公之丧至自齐。秋七月，冬十有二月己丑，葬我君桓公。\n
        第三章　庄公(元年～32年)\n
        　　【庄公元年】春王正月。三月，夫人孙于齐。夏，单伯送王姬。秋，筑王姬之馆于外。冬十月乙亥，陈侯林卒。王使荣叔来锡桓公命。王姬归于齐。齐师迁纪、郱、鄑、郚。\n
        　　【庄公二年】春王二月，葬陈庄公。夏，公子庆父帅师伐于余丘。秋七月，齐王姬卒。冬十有二月，夫人姜氏会齐侯于禚。乙酉，宋公冯卒。\n
        　　【庄公三年】春王正月，溺会齐师伐卫。夏四月，葬宋庄公。五月，葬桓王。秋，纪季以酅入于齐。冬，公次于滑。\n
        　　【庄公四年】春王二月，夫人姜氏享齐侯于祝丘。三月，纪伯姬卒。夏，齐侯、陈侯、郑伯遇于垂。纪侯大去其国。六月乙丑，齐侯葬纪伯姬。秋七月。冬，公及齐人狩于禚。\n
        　　【庄公五年】春王正月。夏，夫人姜氏如齐师。秋，郳犁来来朝。冬，公会齐人、宋人、陈人、蔡人伐卫。\n
        　　【庄公六年】春王正月，王人子突救卫。夏六月，卫侯朔入于卫。秋，公至自伐卫。螟。冬，齐人来归卫俘。\n
        　　【庄公七年】春，夫人姜氏会齐侯于防。夏四月辛卯，夜，恒星不见。夜中，星陨如雨。秋，大水。无麦、苗。冬，夫人姜氏会齐侯于谷。\n
        　　【庄公八年】春王正月，师次于郎，以俟陈人，蔡人。甲午，治兵。夏，师及齐师围郕，郕降于齐师。秋，师还。冬十有一月癸未，齐无知弑其君诸儿。\n
        　　【庄公九年】春，齐人杀无知。公及齐大夫盟于既。夏，公伐齐纳子纠。齐小白入于齐。秋七月丁酉，葬齐襄公。八月庚申，及齐师战于乾时，我师败绩。九月，齐人取子纠杀之。冬，浚洙。\n
        　　【庄公十年】春王正月，公败齐师于长勺。二月，公侵宋。三月，宋人迁宿。夏六月，齐师、宋师次于郎。公败宋师于乘丘。秋九月，荆败蔡师于莘，以蔡侯献舞归。冬十月，齐师灭谭，谭子奔莒。\n
        　　【庄公十一年】春王正月。夏五月，戊寅，公败宋师于鄑。秋，宋大水。冬，王姬归于齐。\n
        　　【庄公十二年】春王三月，纪叔姬归于酅。夏四月。秋八月甲午，宋万弑其君捷及其大夫仇牧。十月，宋万出奔陈。\n
        　　【庄公十三年】春，齐侯、宋人、陈人、蔡人、邾人会于北杏。夏六月，齐人灭遂。秋七月。冬，公会齐侯盟于柯。\n
        　　【庄公十四年】春，齐人、陈人、曹人伐宋。夏，单伯会伐宋。秋七月，荆入蔡。冬，单伯会齐侯、宋公、卫侯、郑伯于鄄。\n
        　　【庄公十五年】春，齐侯、宋公、陈侯、卫侯、郑伯会于鄄。夏，夫人姜氏如齐。秋，宋人、齐人、邾人伐郳。郑人侵宋。冬十月。\n
        　　【庄公十六年】春王正月。夏，宋人、齐人、卫人伐郑。秋，荆伐郑。冬十有二月，会齐侯、宋公、陈侯、卫侯、郑伯、许男、滑伯、滕子同盟于幽。邾子克卒。\n
        　　【庄公十七年】春，齐人执郑詹。夏，齐人歼于遂。秋，郑詹自齐逃来。冬，多麋。\n
        　　【庄公十八年】春王三月，日有食之。夏，公追戎于济西。秋，有‘或虫’。冬十月。\n
        　　【庄公十九年】春王正月。夏四月。秋，公子结媵陈人之妇于鄄，遂及齐侯、宋公盟。夫人姜氏如莒。冬，齐人、宋人、陈人伐我西鄙。\n
        　　【庄公二十年】王二月，夫人姜氏如莒。夏，齐大灾。秋七月。冬，齐人伐戎。\n
        　　【庄公二十一年】春，王正月。夏五月辛酉，郑伯突卒。秋七月戊戌，夫人姜氏薨。冬十有二月，葬郑厉公。\n
        　　【庄公二十二年】春王正月，肆大眚。癸丑，葬我小君文姜。陈人杀其公子御寇。夏五月。秋七月丙申，及齐高傒盟于防。冬，公如齐纳币。\n
        　　【庄公二十三年】春，公至自齐。祭叔来聘。夏，公如齐观社。公至自齐。荆人来聘。公及齐侯遇于谷。萧叔朝公。秋，丹桓宫楹。冬十有一月，曹伯射姑卒。十有二月甲寅，公会齐侯盟于扈。\n
        　　【庄公二十四年】王三月，刻桓宫桷。葬曹庄公。夏，公如齐逆女。秋，公至自齐。八月丁丑，夫人姜氏入。戊寅，大夫宗妇觌，用币。大水。冬，戎侵曹。曹羁出奔陈。赤归于曹。郭公。\n
        　　【庄公二十五年】春，陈侯使女叔来聘。夏五月癸丑，卫侯朔卒。六月辛未，朔，日有食之，鼓、用牲于社。伯姬归于杞。秋，大水，鼓、用牲于社、于门。冬，公子友如陈。\n
        　　【庄公二十六年】春，公伐戎。夏，公至自伐戎。曹杀其大夫。秋，公会宋人、齐人，伐徐。冬十有二月癸亥，朔，日有食之。\n
        　　【庄公二十七年】春，公会杞伯姬于洮。夏六月，公会齐侯、宋公、陈侯、郑伯同盟于幽。秋，公子友如陈，葬原仲。冬，杞伯姬来。莒庆来逆叔姬。杞伯来朝。公会齐侯于城濮。\n
        　　【庄公二十八年】春，王三月甲寅，齐人伐卫。卫人及齐人战，卫人败绩。夏四月丁未，邾子琐卒。秋，荆伐郑，公会齐人、宋人救郑。冬，筑郿。大无麦、禾，臧孙辰告籴于齐。\n
        　　【庄公二十九年】春，新延厩。夏，郑人侵许。秋，有蜚。冬十有二月，纪叔姬卒。城诸及防。\n
        　　【庄公三十年】春王正月。夏，次于成。秋七月，齐人降鄣。八月癸亥，葬纪叔姬。九月庚午朔，日有食之，鼓、用牲于社。冬，公及齐侯遇于鲁济。齐人伐山戎。\n
        　　【庄公三十一年】春，筑台于郎。夏四月，薛伯卒。筑台于薛。六月，齐侯来献戎捷。秋，筑台于秦。冬，不雨。\n
        　　【庄公三十二年】春，城小谷。夏，宋公、齐侯遇于梁丘。秋七月癸巳，公子牙卒。八月癸亥，公薨于路寝。冬十月己未，子般卒。公子庆父如齐。狄伐邢。\n
        第四章　闵公(元年～02年)\n
        　　【闵公元年】春王正月。齐人救邢。夏六月辛酉，葬我君庄公。秋八月，公及齐侯盟于落姑。季子来归。冬，齐仲孙来。\n
        　　【闵公二年】春王正月，齐人迁阳。夏五月乙酉，吉禘于庄公。秋八月辛丑，公薨。九月，夫人姜氏孙于邾。公子庆父出奔莒。冬，齐高子来盟。十有二月，狄入卫。郑弃其师。\n
        第五章　僖公(元年～33年)\n
        　　【僖公元年】春王正月。齐师、宋师、曹伯次于聂北，救邢。夏六月，邢迁于夷仪。齐师、宋师、曹师城邢。秋七月戊辰，夫人姜氏薨于夷，齐人以归。楚人伐郑。八月，公会齐侯、宋公、郑伯、曹伯、邾人于柽。九月，公败邾师于偃。冬十月壬午，公子友帅师败莒于郦。获莒拏。十有二月丁巳，夫人氏之丧至自齐。\n
        　　【僖公二年】春王正月，城楚丘。夏五月辛巳，葬我小君哀姜。虞师、晋师灭下阳。秋九月，齐侯、宋公、江人、黄人盟于贯。冬十月，不雨。楚人侵郑。\n
        　　【僖公三年】春王正月，不雨。夏四月不雨。徐人取舒。六月雨。秋，齐侯、宋公、江人、黄人会于阳谷。冬，公子友如齐位盟。楚人伐郑。\n
        　　【僖公四年】春王正月，公会齐侯、宋公、陈侯、卫侯、郑伯，许男、曹伯侵蔡。蔡溃，遂伐楚，次于陉。夏，许男新臣卒。楚屈完来盟于师，盟于召陵。齐人执陈辕涛涂。秋，及江人、黄人伐陈。八月，公至自伐楚。葬许穆公。冬十有二月，公孙兹帅师会齐人、宋人、卫人、郑人、许人、曹人侵陈。\n
        　　【僖公五年】春，晋侯杀其世子申生。杞伯姬来朝其子。夏，公孙兹如牟。公及齐侯、宋公、陈侯、卫侯、郑伯、许男、曹伯会王世子于首止。秋八月，诸侯盟于首止。郑伯逃归不盟。楚人灭弦，弦子奔黄。九月戊申朔，日有食之。冬，晋人执虞公。\n
        　　【僖公六年】春王正月。夏，公会齐侯、宋公、陈侯、卫侯、曹伯伐郑，围新城。秋，楚人围许，诸侯遂救许。冬，公至自伐郑。\n
        　　【僖公七年】春，齐人伐郑。夏，小邾子来朝。郑杀其大夫申侯。秋七月，公会齐侯、宋公、陈世子款、郑世子华盟于宁母。曹伯班卒。公子友如齐。冬葬曹昭公。\n
        　　【僖公八年】春王正月，公会王人、齐侯、宋公、卫侯、许男、曹伯、陈世子款盟于洮。郑伯乞盟。夏，狄伐晋。秋七月，禘于大庙，用致夫人。冬十有二月丁未，天王崩。\n
        　　【僖公九年】春王三月丁丑，宋公御说卒。夏，公会宰周公、齐侯、宋子、卫侯、郑伯、许男、曹伯于葵丘。秋七月乙酉，伯姬卒。九月戊辰，诸侯盟于葵丘。甲子，晋侯佹诸卒。冬，晋里奚克杀其君之子奚齐。\n
        　　【僖公十年】春王正月，公如齐。狄灭温，温子奔卫。晋里克弑其君卓及其大夫荀息。夏，齐侯、许男伐北戎。晋杀其大夫里克。秋七月。冬，大雨雪。\n
        　　【僖公十一年】春。晋杀其大夫ぶ郑父。夏，公及夫人姜氏会齐侯于阳谷。秋八月，大雩。冬，楚人伐黄。\n
        　　【僖公十二年】春王三月庚午，日有食之。夏，楚人灭黄。秋七月。冬十有二月丁丑，陈侯杵臼卒。\n
        　　【僖公十三年】春，狄侵卫。夏四月，葬陈宣公。公会齐侯、宋公、陈侯、郑伯、许男、曹伯于咸。秋九月，大雩。冬，公子友如齐。\n
        　　【僖公十四年】春，诸侯城缘陵。夏六月，季姬及鄫子遇于防。使鄫子来朝。秋八月辛卯，沙鹿崩。狄侵郑。冬，蔡侯肝卒。\n
        　　【僖公十五年】春王正月，公如齐。楚人伐徐。三月，公会齐侯、宋公、陈侯、卫候、郑伯、许男、曹伯盟于牡丘，遂次于匡。公孙敖帅师及诸侯之大夫救徐。夏五月，日有食之。秋七月，齐师、曹师伐厉。八月，螽。九月，公至自会。季姬归于鄫。己卯晦，震夷伯之庙。冬，宋人伐曹。楚人败徐于娄林。十有一月壬戌，晋侯及秦伯战于韩，获晋侯。\n
        　　【僖公十六年】春王正月戊申朔，陨石于宋五。是月，六鷁退飞，过宋都。三月壬申，公子季友卒。夏四月丙申，鄫季姬卒。秋七月甲子，公孙兹卒。冬十有二月，公会齐侯、宋公、陈侯、卫侯、郑伯、许男、邢侯、曹伯于淮。\n
        　　【僖公十七年】春，齐人、徐人伐英氏。夏，灭项。秋，夫人姜氏会齐侯于卞。九月，会至自会。冬十有二月乙亥，齐侯小白卒。\n
        　　【僖公十八年】春王正月，宋公、曹伯、卫人、邾人伐齐。夏，师救齐。五月戊寅，宋师及齐师战于甗。齐师败绩。狄救齐。秋八月丁亥，葬齐桓公。冬，邢人，狄人伐卫。\n
        　　【僖公十九年】春王三月，宋人执滕子婴齐。夏六月，宋公、曹人、邾人盟于曹南。鄫子会盟于邾。己酉，邾人执郐子，用之。秋，宋人围曹。卫人伐邢。冬，会陈人、蔡人、楚人、郑人盟于齐。梁亡。\n
        　　【僖公二十年】春，新作南门。夏，郜子来朝。五月乙巳，西宫灾。郑人入滑。秋，齐人、狄人盟于邢。冬，楚人伐随。\n
        　　【僖公二十一年】春，狄侵卫。宋人、齐人、楚人盟于鹿上。夏，大旱。秋，宋公、楚子、陈侯、蔡侯、郑伯、许男、曹伯会于盂。执宋公以伐宋。冬，公伐邾。楚人使宜申来献捷。十有二月癸丑，公会诸侯盟于薄。释宋公。\n
        　　【僖公二十二年】春，公伐邾，取须句。夏，宋公、卫侯、许男、滕子伐郑。秋八月丁未，及邾人战于升陉。冬十有一月己巳朔，宋公及楚人战于泓，宋师败绩。\n
        　　【僖公二十三年】春，齐侯伐宋，围婚。夏五月庚寅，宋公兹父卒。秋，楚人伐陈。冬十有一月，杞子卒。\n
        　　【僖公二十四年】春王正月。夏，狄伐郑。秋七月。冬，天王出居于郑。晋侯夷吾卒。\n
        　　【僖公二十五年】春王正月，丙午，卫侯毁灭邢。夏四月癸酉，卫侯毁卒。宋荡伯姬来逆妇。宋杀其大夫。秋，楚人围陈，纳顿子于顿。葬卫文公。冬十有二月癸亥，公会卫子、莒庆盟于洮。\n
        　　【僖公二十六年】春王正月，己未，公会莒子、卫宁速盟于向。齐人侵我西鄙，公追齐师，至酅，不及。夏，齐人伐我北鄙。卫人伐齐。公子遂如楚乞师。秋，楚人灭夔，以夔子归。冬，楚人伐宋，围婚。公以楚师伐齐，取谷。公至自伐齐。\n
        　　【僖公二十七年】春，杞子来朝。夏六月庚寅，齐侯昭卒。秋八月乙未，葬齐孝公。乙巳，公子遂帅师入杞。冬，楚人、陈侯、蔡侯、郑伯、许男围宋。十有二月甲戌，公会诸侯，盟于宋。\n
        　　【僖公二十八年】春，晋侯侵曹，晋侯伐卫。公子买戍卫，不卒戍，刺之。楚人救卫。三月丙午，晋侯入曹，执曹伯。畀宋人。夏四月己巳，晋侯、齐师、宋师、秦师及楚人战于城濮，楚师败绩。楚杀其大夫得臣。卫侯出奔楚。五月癸丑，公会晋侯、齐侯、宋公、蔡侯、郑伯、卫子、莒子，盟于践土。陈侯如会。公朝于王所。六月，卫侯郑自楚复归于卫。卫元咺出奔晋。陈侯款卒。秋，杞伯姬来。公子遂如齐。冬，公会晋侯、齐侯、宋公、蔡侯、郑伯、陈子、莒子、邾人、秦人于温。天王狩于河阳。壬申，公朝于王所。晋人执卫侯，归之于京师。卫元咺自晋复归于卫。诸侯遂围许。曹伯襄复归于曹，遂会诸侯围许。\n
        　　【僖公二十九年】春，介葛卢来。公至自围许。夏六月，会王人、晋人、宋人、齐人、陈人、蔡人、秦人盟于翟泉。秋，大雨雹。冬，介葛卢来。\n
        　　【僖公三十年】春王正月。夏，狄侵齐。秋，卫杀其大夫元咺及公子瑕。卫侯郑归于卫。晋人、秦人围郑。介人侵萧。冬，天王使宰周公来聘。公子遂如京师。遂如晋。\n
        　　【僖公三十一年】春，取济西田。公子遂如晋。夏四月，四卜郊，不从，乃免牲。犹三望。秋七月。冬，杞伯姬来求妇。狄围卫。十有二月，卫迁于帝丘。\n
        　　【僖公三十二年】春王正月。夏四月己丑，郑伯捷卒。卫人侵狄。秋，卫人及狄盟。冬十有二月己卯，晋侯重耳卒。\n
        　　【僖公三十三年】春王二月，秦人入滑。齐侯使国归父来聘。夏四月辛巳，晋人及姜戎败秦师于殽。癸巳，葬晋文公。狄侵齐。公伐邾，取訾娄。秋，公子遂帅师伐邾。晋人败狄于箕。冬十月，公如齐。十有二月，公至自齐。乙巳，公薨于小寝。陨霜不杀草。李梅实。晋人、陈人、郑人伐许。\n
        第六章　文公(元年～18年)\n
        　　【文公元年】春王正月，公即位。二月癸亥，日有食之。天王使叔服来会葬。夏四月丁巳，葬我君僖公。天王使毛伯来锡公命。晋侯伐卫。叔孙得臣如京师。卫人伐晋。秋，公孙敖会晋侯于戚。冬十月丁未，楚世子商臣弑其君頵。公孙敖如齐。\n
        　　【文公二年】春王二月甲子，晋侯及秦师战于彭衙，秦师败绩。丁丑，作僖公主。三月乙巳，及晋处父盟。夏六月，公孙敖会宋公、陈侯、郑伯、晋士縠盟于垂陇。自十有二月不雨，至于秋七月。八月丁卯，大事于大庙，跻僖公。冬，晋人、宋人、陈人、郑人伐秦。公子遂如齐纳币。\n
        　　【文公三年】春王正月，叔孙得臣会晋人、宋人、陈人、卫人、郑人伐沈。沈溃。夏五月，王子虎卒。秦人伐晋。秋，楚人围江。雨螽于宋。冬，公如晋。十有二月己巳，公及晋侯盟。晋阳处父帅师伐楚以救江。\n
        　　【文公四年】春，公至自晋。夏，逆妇姜于齐。狄侵齐。秋，楚人灭江。晋侯伐秦。卫侯使宁俞来聘。冬十有一月壬寅，夫人风氏薨。\n
        　　【文公五年】春王正月，王使荣叔归含，且賵。三月辛亥，葬我小君成风。王使召伯来会葬。夏，公孙敖如晋。秦人入鄀。秋，楚人灭六。冬十月甲申，许男业卒。\n
        　　【文公六年】春，葬许僖公。夏，季孙行父如陈。秋，季孙行父如晋。八月乙亥，晋侯欢卒。冬十月，公子遂如晋。葬晋襄公。晋杀其大夫阳处父。晋狐射姑出奔狄。闰月不告月，犹朝于庙。\n
        　　【文公七年】春，公伐邾。三月甲戌，取须句。遂城郚。夏四月，宋公王臣卒。宋人杀其大夫。戊子，晋人及秦人战于令狐。晋先蔑奔秦。狄侵我西鄙。秋八月，公会诸侯、晋大夫盟于扈。冬，徐伐莒。公孙敖如莒莅盟。\n
        　　【文公八年】春王正月。夏四月。秋八月戊申，天王崩。冬十月壬午，公子遂会晋赵盾盟于衡雍。乙酉，公子遂会洛戎盟于暴。公孙敖如京师，不至而复。丙戌，奔莒。螽。宋人杀其大夫司马。宋司城来奔。\n
        　　【文公九年】春，毛伯来求金。夫人姜氏如齐。二月，叔孙得臣如京师。辛丑，葬襄王。晋人杀其大夫先都。三月，夫人姜氏至自齐。晋人杀其大夫士縠及箕郑父。楚人伐郑。公子遂会晋人、宋人、卫人、许人救郑。夏，狄侵齐。秋八月，曹伯襄卒。九月癸西，地震。冬，楚子使椒来聘。秦人来归僖公、成风之襚。葬曹共公。\n
        　　【文公十年】春王三月辛卯，臧孙辰卒。夏，秦伐晋。楚杀其大夫宜申。自正月不雨，至于秋七月。及苏子盟于女栗。冬，狄侵宋。楚子、蔡侯次于厥貉。\n
        　　【文公十一年】春，楚子伐麋。夏，叔仲彭生会晋郤缺于承筐。秋，曹伯来朝。公子遂如宋。狄侵齐。冬十月甲午，叔孙得臣败狄于咸。\n
        　　【文公十二年】春王正月，郕伯来奔。杞伯来朝。二月庚子，子叔姬卒。夏，楚人围巢。秋，滕子来朝。秦伯使术来聘。冬十有二戊午，晋人、秦人战于河曲。季孙行父帅师城诸及郓。\n
        　　【文公十三年】春王正月。夏五月壬午，陈侯朔卒。邾子蘧蒢卒。自正月不雨，至于秋七月。大室屋坏。冬，公如晋。卫侯会公于沓。狄侵卫。十有二月己丑，公及晋侯盟。公还自晋，郑伯会公于棐。\n
        　　【文公十四年】春王正月，公至自晋。邾人伐我南鄙，叔彭生帅师伐邾。夏五月乙亥，齐侯潘卒。六月，公会宋公、陈侯、卫侯、郑伯、许男、曹伯、晋赵盾。癸酉，同盟于新城。秋七月，有星孛入于北斗。公至自会。晋人纳捷菑于邾。弗克纳。九月甲申，公孙敖卒于齐。齐公子商人弑其君舍。宋子哀来奔。冬，单伯如齐。齐人执单伯。齐人执子叔姬。\n
        　　【文公十五年】春，季孙行父如晋。三月，宋司马华孙来盟。夏，曹伯来朝。齐人归公孙敖之丧。六月辛丑朔，日有食之。鼓、用牲于社。单伯至自齐。晋郤缺帅师伐蔡。戊申，入蔡。齐人侵我西鄙。季孙行父如晋。冬十有一月，诸侯盟于扈。十有二月，齐人来归子叔姬。齐侯侵我西鄙，遂伐曹入期郛。\n
        　　【文公十六年】春，季孙行父会齐侯于阳谷，齐侯弗及盟。夏五月，公四不视朔。六月戊辰，公子遂及齐侯盟于郪丘。秋八月辛未，夫人姜氏薨。毁泉台。楚人、秦人、巴人灭庸。冬十有一月，宋人弑其君杵臼。\n
        　　【文公十七年】春，晋人、卫人、陈人、郑人伐宋。夏四月癸亥，葬我小君声姜。齐侯伐我西鄙。六月癸未，公及齐侯盟于谷。诸侯会于扈。秋，公至自谷。冬，公子遂如齐。\n
        　　【文公十八年】春王二月丁丑，公薨于台下。秦伯荦卒。夏五月戊戌，齐人弑其君商人。六月癸酉，葬我君文公。秋，公子遂、叔孙得臣如齐。冬十月，子卒。夫人姜氏归于齐。季孙行父如齐。莒弑其君庶其。\n
        第七章　宣公(元年～18年)\n
        　　【宣公元年】春王正月，公即位。公子遂如齐逆女。三月，遂以夫人妇姜至自齐。夏，季孙行父如齐。晋放其大夫胥甲父于卫。公会齐侯于平州。公子遂如齐。六月，齐人取济西田。秋，邾子来朝。楚子、郑人侵陈，遂侵宋。晋赵盾帅师救陈。宋公、陈侯、卫侯、曹伯会晋师于棐林，伐郑。冬，晋赵穿帅师侵崇。晋人、宋人伐郑。\n
        　　【宣公二年】春王二月壬子，宋华元帅师及郑公子归生帅师，战于大棘。宋师败绩，获宋华元。秦师伐晋。夏，晋人、宋人、卫人、陈人侵郑。秋九月乙丑，晋赵盾弑其君夷皋。冬十月乙亥，天王崩。\n
        　　【宣公三年】春王正月，郊牛之口伤，改卜牛。牛死，乃不郊。犹三望。葬匡王。楚子伐陆浑之戎。夏，楚人侵郑。秋，赤狄侵齐。宋师围曹。冬十月丙戌。郑伯兰卒。葬郑穆公。\n
        　　【宣公四年】春王正月，公及齐侯平莒及郯。莒人不肯。公伐莒，取向。秦伯稻卒。夏六月乙酉，郑公子归生弑其君夷。赤狄侵齐。秋，公如齐。公至自齐。冬，楚子伐郑。\n
        　　【宣公五年】春，公如齐。夏，公至自齐。秋九月，齐高固来逆叔姬。叔孙得臣卒。冬，齐高固及子叔姬来。楚人伐郑。\n
        　　【宣公六年】春，晋赵盾、卫孙免侵陈。夏四月。秋八月，螽。冬十月。\n
        　　【宣公七年】春，卫侯使孙良夫来盟。夏，公会齐侯伐莱。秋，公至自伐莱。大旱。冬，公会晋侯、宋公、卫侯、郑伯、曹伯于黑壤。\n
        　　【宣公八年】春，公至自会。夏六月，公子遂如齐，至黄乃复。辛巳，有事于大庙，仲遂卒于垂。壬午，犹绎。万入，去籥。戊子，夫人赢氏薨。晋师、白狄伐秦。楚人灭舒蓼。秋七月甲子，日有食之，既。冬十月己丑，葬我小君敬赢。雨，不克葬。庚寅，日中而克葬。城平阳。楚师伐陈。\n
        　　【宣公九年】春王正月，公如齐。公至自齐。夏，仲孙蔑如京师。齐侯伐莱。秋，取根牟。八月，滕子卒。九月，晋侯、宋公、卫侯、郑伯、曹伯会于扈。晋荀林父帅师伐陈。辛酉，晋侯黑臀卒于扈。冬十月癸酉，卫侯郑卒。宋人围滕。楚子伐郑。晋郤缺帅师救郑。陈杀其大夫泄冶。\n
        　　【宣公十年】春，公如齐。公至自齐。齐人归我济西田。夏四月丙辰，日有食之。己巳，齐侯元卒。齐崔氏出奔卫。公如齐。五月，公至自齐。癸巳，陈夏征舒弑其君平国。六月，宋师伐滕。公孙归父如齐，葬齐惠公。晋人、宋人、卫人、曹人伐郑。秋，天王使王季子来聘。公孙归父帅师伐邾，取绎。大水。季孙行父如齐。冬，公孙归父如齐。齐侯使国佐来聘。饥。楚子伐郑。\n
        　　【宣公十一年】春王正月。夏，楚子、陈侯、郑伯盟于辰陵。公孙归父会齐人伐莒。秋，晋侯会狄于欑函。冬十月，楚人杀陈夏征舒。丁亥，楚子入陈。纳公孙宁、仪行父于陈。\n
        　　【宣公十二年】春，葬陈灵公。楚子围郑。夏六月乙卯，晋荀林父帅师及楚子战于邲，晋师败绩。秋七月。冬十有二月戊寅，楚子灭萧。晋人、宋人、卫人、曹人同盟于清丘。宋师伐陈。卫人救陈。\n
        　　【宣公十三年】春，齐师伐莒。夏，楚子伐宋。秋，螽。冬，晋杀其大夫先縠。\n
        　　【宣公十四年】春，卫杀其大夫孔达。夏五月壬申，曹伯寿卒。晋侯伐郑。秋九月，楚子围宋。葬曹文公。冬，公孙归父会齐侯于谷。\n
        　　【宣公十五年】春，公孙归父会楚子于宋。夏五月，宋人及楚人平。六月癸卯，晋师灭赤狄潞氏，以潞子婴儿归。秦人伐晋。王札子杀召伯、毛伯。秋，螽。仲孙蔑会齐高固于无娄。初，税亩。冬，蝝生。饥。\n
        　　【宣公十六年】春王正月。晋人灭赤狄甲氏及留吁。夏，成周宣榭火。秋，郯伯姬来归。冬，大有年。\n
        　　【宣公十七年】春王正月庚子，许男锡我卒。丁未，蔡侯申卒。夏，葬许昭公。葬蔡文公。六月癸卯，日有食之。己未，公会晋侯、卫侯、曹伯、邾子同盟于断道。秋，公至自会。冬十有一月壬午，公弟叔肸卒。\n
        　　【宣公十八年】春，晋侯、卫世子臧伐齐。公伐杞。夏四月。秋七月，邾人伐鄫子于鄫。甲戌，楚子旅卒。公孙归父如晋。冬十月壬戌，公薨于路寝。归父还自晋，至笙。遂奔齐，\n
        第八章　成公(元年～18年)\n
        　　【成公元年】春王正月，公即位。二月辛酉，葬我君宣公。无冰。三月，作丘甲。夏，臧孙许及晋侯盟于赤棘。秋，王师败绩于茅戎。冬十月。\n
        　　【成公二年】春，齐侯伐我北鄙。夏四月丙戌，卫孙良夫帅师及齐师战于新筑，卫师败绩。六月癸酉，季孙行父、臧孙许、叔孙侨如、公孙婴齐帅师会晋郤克、卫孙良夫、曹公子首及齐侯战于鞍，齐师败绩。秋七月，齐侯使国佐如师。己酉，及国佐盟于袁娄。八月壬卒。宋公鲍卒。庚寅，卫侯速卒。取汶阳田。冬，楚师、郑师侵卫。十有一月，公会楚公子婴齐于蜀。丙申，公及楚人、秦人、宋人、陈人、卫人、郑人、齐人、曹人、邾人、薛人、鄫人盟于蜀。\n
        　　【成公三年】春王正月，公会晋侯、宋公、卫侯、曹伯伐郑。辛亥，葬卫穆公。二月，公至自伐郑。甲子，新宫灾。三日哭。乙亥，葬宋文公。夏，公如晋。郑公子去疾帅师伐许。公至自晋。秋，叔孙侨如帅师围棘。大雩。晋郤克、卫孙良夫伐啬咎如。冬十有一月，晋侯使荀庚来聘。卫侯使孙良夫来聘。丙午，及荀庚盟。丁未，及孙良夫盟。郑伐许。\n
        　　【成公四年】春，宋公使华元来聘。三月壬申，郑伯坚卒。杞伯来朝。夏四月甲寅，臧孙许卒。公如晋。葬郑襄公。秋，公至自晋。冬，城郓。郑伯伐许。\n
        　　【成公五年】春王正月，杞叔姬来归。仲孙蔑如宋。夏，叔孙侨如会晋荀首于谷。梁山崩。秋，大水。冬十有一月己酉，天王崩。十有二月己丑，公会晋侯、齐侯、宋公、卫侯、郑伯、曹伯、邾子、杞伯同盟于虫牢。\n
        　　【成公六年】春王正月，公至自会。二月辛巳，立武宫。取鄟卫孙良夫帅师侵宋。夏六月，邾子来朝。公孙婴齐如晋。壬申，郑伯费卒。秋，仲孙蔑、叔孙侨如帅师侵宋。楚公子婴齐帅师伐郑。冬，季孙行父如晋。晋栾书帅师救郑。\n
        　　【成公七年】春王正月，鼷鼠食郊牛角，改卜牛。鼷鼠又食其角，乃免牛。吴伐郯。夏五月，曹伯来朝。不郊，犹三望。秋，楚公子婴齐帅师伐郑。公会晋侯、齐侯、宋公、卫侯、曹伯、莒子、邾子、杞伯救郑。八月戊辰，同盟于马陵。公至自会。吴入州来。冬，大雩。卫孙林父出奔晋。\n
        　　【成公八年】春，晋侯使韩穿来言汶阳之田，归之于齐。晋栾书帅师侵蔡。公孙婴齐如莒。宋公使华元来聘。夏，宋公使公孙寿来纳币。晋杀其大夫赵同、赵括。秋七月，天子使召伯来赐公命。冬十月癸卯，杞叔姬卒。晋侯使士燮来聘。叔孙侨如会晋士燮、齐人、邾人代郯。卫人来媵。\n
        　　【成公九年】春王正月，杞伯来逆叔姬之丧以归。公会晋侯、齐侯、宋公、卫侯、郑伯、曹伯、莒子、杞伯，同盟于蒲。公至自会。二月伯姬归于宋。夏，季孙行父如宋致女。晋人来媵。秋七月丙子，齐侯无野卒。晋人执郑伯。晋栾书帅师伐郑。冬十有一月，葬齐顷公。楚公子婴齐帅师伐莒。庚申，莒溃。楚人入郓。秦人、白狄伐晋。郑人围许。城中城。\n
        　　【成公十年】春，卫侯之弟黑背帅师侵郑。夏四月，五卜郊，不従，乃不郊。五月，公会晋侯、齐侯、宋公、卫侯、曹伯伐郑。齐人来媵。丙午，晋侯獳卒。秋七月，公如晋。冬十月。\n
        　　【成公十一年】春王三月，公至自晋。晋侯使郤犨（chōu）来聘，己丑，及郤犨盟。夏，季孙行父如晋。秋，叔孙侨如如齐。冬十月。\n
        　　【成公十二年】春，周公出奔晋。夏，公会晋侯、卫侯于琐泽。秋，晋人败狄于交刚。冬十月。\n
        　　【成公十三年】春，晋侯使郤锜来乞师。三月，公如京师。夏五月，公自京师，遂会晋侯、齐侯、宋公、卫侯、郑伯、曹伯、邾人、滕人伐秦。曹伯卢卒于师。秋七月，公至自伐秦。冬，葬曹宣公。\n
        　　【成公十四年】十有四年春王正月，莒子朱卒。夏，卫孙林父自晋归于卫。秋，叔孙侨如如齐逆女。郑公子喜帅师伐许。九月，侨如以夫人妇姜氏至自齐。冬十月庚寅，卫侯臧卒。秦伯卒。\n
        　　【成公十五年】春王二月，葬卫定公。三月乙巳，仲婴齐卒。癸丑，公会晋侯、卫侯、郑伯、曹伯、宋世子成、齐国佐，邾人同盟于戚。晋侯执曹伯归于京师。公至自会。夏六月，宁公固卒。楚子伐郑。秋八月庚辰，葬宋共公。宋华元出奔晋。宋华元自晋归于宋。宋杀其大夫山。宋鱼石出奔楚。冬十有一月，叔孙侨如会晋士燮、齐高无咎、宋华元、卫孙林父、郑公子鯂、邾人会吴于钟离。许迁于叶。\n
        　　【成公十六年】春王正月，雨，木冰。夏四月辛未，滕子卒。郑公子喜帅师侵宋。六月丙寅朔，日有食之。晋侯使栾黡来乞师。甲午晦，晋侯及楚子、郑伯战于鄢陵。楚子、郑师败绩。楚杀其大夫公子侧。秋，公会晋侯、齐侯、卫侯、宋华元、邾人于沙随，不见公。公至自会。公会尹子，晋侯、齐国佐、邾人伐郑。曹伯归自京师。九月，晋人执季孙行父，舍之于苕丘。冬十月乙亥，叔孙侨如出奔齐。十有二月乙丑，季孙行父及晋郤犨盟于扈。公至自会。乙酉，刺公子偃。\n
        　　【成公十七年】春，卫北宫括帅师侵郑。夏，公会尹子、单子、晋侯、齐侯、宋公、卫侯、曹伯、邾人伐郑。六月乙酋，同盟于柯陵。秋，公至自会。齐高无咎出奔莒。九月辛丑，用郊。晋侯使荀罃来乞师。冬，公会单子、晋侯、宋公、卫侯、曹伯、齐人、邾人伐郑。十有一月，公至自伐郑。壬申，公孙婴卒于貍脤。十有二月丁巳朔，日有食之。邾子玃且卒。晋杀其大夫郤锜、郤犨、郤至。楚人灭舒庸。\n
        　　【成公十八年】春王正月，晋杀其大夫胥童。庚申，晋弑其君州蒲。齐杀其大夫国佐。公如晋。夏，楚子、郑伯伐宋。宋鱼石复入于彭城。公至自晋。晋侯使士匄来聘。秋，杞伯来朝。八月，邾子来朝，筑鹿囿。己丑，公薨于路寝。冬，楚人、郑人侵宋。晋侯使士鲂来乞师。十有二月，仲孙蔑会晋侯、宋公、卫侯、邾子、齐崔杼同盟于虚朾。丁未，葬我君成公。\n
        第九章　襄公(元年～31年)\n
        　　【襄公元年】春王正月，公即位。仲孙蔑会晋栾黡、宋华元、卫宁殖、曹人、莒人、邾人、滕人、薛人围宋彭城。夏，晋韩厥帅师伐郑，仲孙蔑会齐崔杼、曹人、邾人、杞人次于鄫。秋，楚公子壬夫帅师侵宋。九月辛酉，天王崩。邾子来朝。冬，卫侯使公孙剽来聘。晋侯使荀罃来聘。\n
        　　【襄公二年】春王正月，葬简王。郑师伐宋。夏五月庚寅，夫人姜氏薨。六月庚辰，郑伯仑卒。晋师、宋师、卫宁殖侵郑。秋七月，仲孙蔑会晋荀罃、宋华元、卫孙林父、曹人、邾人于戚。己丑，葬我小君齐姜。叔孙豹如宋。冬，仲孙蔑会晋荀罃、齐崔杼、宋华元、卫孙林父、曹人、邾人、滕人、薛人、小邾人于戚，遂城虎牢。楚杀其大夫公子申。\n
        　　【襄公三年】春，楚公子婴齐帅师伐吴。公如晋。夏四月壬戌，公及晋侯盟于长樗。公至自晋。六月，公会单子、晋侯、宋公、卫侯、郑伯、莒子、邾子、齐世子光。己未，同盟于鸡泽。陈侯使袁侨如会。戊寅，叔孙豹及诸侯之大夫及陈袁侨盟。秋，公至自会。冬，晋荀罃帅师伐许。\n
        　　【襄公四年】春王三月己酉，陈侯午卒。夏，叔孙豹如晋。秋七月戊子，夫人姒氏薨。葬陈成公。八月辛亥，葬我小君定姒。冬，公如晋。陈人围顿。\n
        　　【襄公五年】春，公至自晋。夏，郑伯使公子发来聘。叔孙豹、鄫世子巫如晋。仲孙蔑、卫孙林父子会吴于善道。秋，大雩。楚杀其大夫公子壬夫。公会晋侯、宋公、陈侯、卫侯、郑伯、曹伯、莒子、邾子、滕子、薛伯、齐世子光、吴人、鄫人于戚。公至自会。冬，戍陈。楚公子贞帅师伐陈。公会晋侯、宋公、卫侯、郑伯、曹伯、齐世子光救陈。十有二月，公至自救陈。辛未，季孙行父卒。\n
        　　【襄公六年】春王三月，壬午，杞伯姑容卒。夏，宋华弱来奔。秋，杞葬桓公。滕子来朝。莒人灭鄫。冬，叔孙豹如邾，季孙宿如晋。十有二月，齐侯灭莱。\n
        　　【襄公七年】春，郯子来朝。夏四月，三卜郊，不从，乃免牲。小邾子来朝。城费。秋，季孙宿如卫。八月，螽。冬十月，卫侯使孙林父来聘。壬戌，及孙林父盟。楚公子贞帅师围陈。十有二月，公会晋侯、宋公、陈侯、卫侯、曹伯、莒子、邾子于鄬。郑伯髡顽如会，未见诸侯，丙戌，卒于鄵。陈侯逃归。\n
        　　【襄公八年】春王正月，公如晋。夏，葬郑僖公。郑人侵蔡，获蔡公子燮。季孙宿会晋侯、郑伯、齐人、宋人、卫人、邾人于邢丘。公至自晋。莒人伐我东鄙。秋九月，大雩。冬，楚公子贞帅师伐郑。晋侯使士匄来聘。\n
        　　【襄公九年】春，宋灾。夏，季孙宿如晋。五月辛酉，夫人姜氏薨。秋八月癸未，葬我小君穆姜。冬，公会晋侯、宋公、卫侯、曹伯、莒子、邾子、滕子、薛伯、杞伯，小邾子、齐世子光伐郑。十有二月己亥，同盟于戏。楚子伐郑。\n
        　　【襄公十年】春，公会晋侯、宋公、卫侯、曹伯、莒子、邾子、滕子、薛伯、杞伯、小邾子、齐世子光会吴于柤。夏，五月甲午，遂灭逼阳。公至自会。楚公子贞、郑公孙辄帅师伐宋。晋师伐秦。秋，莒人伐我东鄙。公会晋侯、宋公、卫侯、曹伯、莒子、邾子、齐世子光、滕子、薛伯、杞伯、小邾子伐郑。冬，盗杀郑公子騑、公子发、公孙辄。戍郑虎牢。楚公子贞帅师救郑。公至自伐郑。\n
        　　【襄公十一年】春王正月，作三军。夏四月，四卜郊，不从，乃不郊。郑公孙舍之帅师侵宋。公会晋侯、宋公、卫侯、曹伯、齐世子光、莒子、邾子、滕子、薛伯、杞伯、小邾子伐郑。秋七月己未，同盟于亳城北。公至自伐郑。楚子、郑伯伐宋。公会晋侯、宋公、卫侯、曹伯、齐世子光、莒子、邾子、滕子、薛伯、杞伯、小邾子伐郑，会于萧鱼。公至自会。楚执郑行人良霄。冬，秦人伐晋。\n
        　　【襄公十二年】春王二月，莒人伐我东鄙，围台。季孙宿帅师救台，遂入郓。夏，晋侯使士鲂来聘。秋九月，吴子乘卒。冬，楚公子贞帅师侵宋。公如晋。\n
        　　【襄公十三年】春，公至自晋。夏，取邿。秋九月庚辰，楚子审卒。冬，城防。\n
        　　【襄公十四年】春王正月，季孙宿、叔老会晋士匄、齐人、宋人、卫人、郑公孙虿、曹人、莒人、邾人、滕人、薛人、杞人、小邾人会吴于向。二月乙朔，日有食之。夏四月，叔孙豹会晋荀偃、齐人、宋人、卫北宫括、郑公孙虿、曹人、莒人、邾人、滕人、薛人、杞人、小邾人伐秦。己未，卫侯出奔齐。莒人侵我东鄙。秋，楚公子贞帅师伐吴。冬，季孙宿会晋士匄、宋华阅、卫孙林父、郑公孙虿、莒人、邾人于戚。\n
        　　【襄公十五年】春，宋公使向戌来聘。二月己亥，及向戌盟于刘。刘夏逆王后于齐。夏，齐侯伐我北鄙，围成。公救成，至遇。季孙宿、叔孙豹帅师城成郛。秋八月丁巳，日有食之。邾人伐我南鄙。冬十有一月癸亥，晋侯周卒。\n
        　　【襄公十六年】春王正月，葬晋悼公。三月，公会晋侯、宋公、卫侯、郑伯、曹伯、莒子、邾子、薛伯、杞伯、小邾子，于湨梁。戊寅，大夫盟。晋人执莒子、邾子以归。齐侯伐我北鄙。夏，公至自会。五月甲子，地震。叔老会郑伯、晋荀偃、卫宁殖、宋人伐许。秋，齐侯伐我北鄙，围郕。大雩。冬，叔孙豹如晋。\n
        　　【襄公十七年】春王二月庚午，邾子卒。宋人伐陈。夏，卫石买帅师伐曹。秋，齐侯伐我北鄙，围桃。高厚帅师伐我北鄙，围防。九月，大雩。宋华臣出奔陈。冬，邾人伐我南鄙。\n
        　　【襄公十八年】春，白狄来。夏，晋人执卫行人石买。秋，齐师伐我北鄙。冬十月，公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子同围齐。曹伯负刍卒于师。楚公子午帅师伐郑。\n
        　　【襄公十九年】春王正月，诸侯盟于祝柯。晋人执邾子，公至自伐齐。取邾田，自漷水。季孙宿如晋。葬曹成公。夏，卫孙林父帅师伐齐。秋七月辛卯，齐侯环卒。晋士匄帅师侵齐，至谷，闻齐侯卒，乃还。八月丙辰，仲孙蔑卒。齐杀其大夫高厚。郑杀其大夫公子嘉。冬，葬齐灵公。城西郛。叔孙豹会晋士匄于柯。城武城。\n
        　　【襄公二十年】春王正月辛亥，仲孙速会莒人盟于向。夏六月庚申，公会晋侯、齐侯、宋公、卫侯、郑伯、曹伯、莒子、邾子、滕子、薛伯、杞伯，小邾子盟于澶渊。秋，公至自会。仲孙速帅师伐邾。蔡杀其大夫公子燮。蔡公子履出奔楚。陈侯之弟黄出奔楚。叔老如齐。冬十月丙辰朔，日有食之。季孙宿如宋。\n
        　　【襄公二十一年】春王正月，公如晋。邾庶其以漆、闾丘来奔。夏，公至自晋。秋，晋栾出奔楚。九月庚戌朔，日有食之。冬十月庚辰朔，日有食之。曹伯来朝。公会晋侯、齐侯、宋公、卫侯、郑伯、曹伯、莒子、邾子于商任。\n
        　　【襄公二十二年】春王正月，公至自会。夏四月。秋七月辛酉，叔老卒。冬，公会晋侯、齐侯、宋公、卫侯、郑伯、曹伯、莒子、邾子、薛伯、杞伯、小邾子于沙随。公至自会。楚杀其大夫公子追舒。\n
        　　【襄公二十三年】春王二月癸酉朔，日有食之。三月己巳，杞伯匄卒。夏，邾畀我来奔。葬杞孝公。陈杀其大夫庆虎及庆寅。陈侯之弟黄自楚归于陈。晋栾盈复入于晋，入于曲沃。秋，齐侯伐卫，遂伐晋。八月，叔孙豹帅师救晋次于雍榆。己卯，仲孙速卒。冬十月乙亥，臧孙纥出奔邾。晋人杀栾盈。齐侯袭莒。\n
        　　【襄公二十四年】春，叔孙豹如晋。仲孙羯帅师侵齐。夏，楚子伐吴。秋七月甲子朔，日有食之，既。齐崔杼帅师伐莒。大水。八月癸巳朔，日有食之。公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子于夷仪。冬，楚子、蔡侯、陈侯、许男伐郑。公至自会。陈金咸宜咎出奔楚。叔孙豹如京师。大饥。\n
        　　【襄公二十五年】春，齐崔杼帅师伐我北鄙。夏五月乙亥，齐崔杼弑其君光。公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子于夷仪。六月壬子，郑公孙舍之帅师入陈。秋八月己巳，诸侯同盟于重丘。公至自会。卫侯入于夷仪。楚屈建帅师灭舒鸠。冬，郑公孙夏帅师伐陈。十有二月，吴子遏伐楚，门于巢，卒。\n
        　　【襄公二十六年】春王二月辛卯，卫宁喜弑其君剽。卫孙林父入于戚以叛。甲午，卫侯衎复归于卫。夏，晋侯使荀吴来聘。公会晋人、郑良霄、宋人、曹人于澶渊。秋，宋公弑其世子痤。晋人执卫宁喜。八月壬午，许男宁卒于楚。冬，楚子、蔡侯、陈侯伐郑。葬许灵公。\n
        　　【襄公二十七年】春，齐侯使庆封聘。夏，叔孙豹会晋赵武、楚屈建、蔡公孙归生、卫石恶、陈孔奂、郑良霄、许人、曹人于宋。卫杀其大夫宁喜。卫侯之弟鱄出奔晋。秋七月辛巳，豹及诸侯之大夫盟于宋。冬十有二月乙卯朔，日有食之。\n
        　　【襄公二十八年】春，无冰。夏，卫石恶出奔晋。邾子来朝。秋八月，大雩。仲孙羯如晋。冬，齐庆封来奔。十有一月，公如楚。十有二月甲寅，天王崩。乙未，楚子昭卒。\n
        　　【襄公二十九年】春王正月，公在楚。夏五月，公至自楚。庚午，卫侯衎卒，阍弑吴子余祭。仲孙羯会晋荀盈、齐高止、宋华定、卫世叔仪、郑公孙段、曹人、莒人、滕子、薛人、小邾人城杞。晋侯使士鞅来聘。杞子来盟。吴子使札来聘。秋九月，葬卫献公。齐高止出奔北燕。冬，仲孙羯如晋。\n
        　　【襄公三十年】王正月，楚子使薳罢来聘。夏四月，蔡世子般弑其君固。五月甲午。宋灾。宋伯姬卒。天王杀其弟佞夫。王子瑕奔晋。秋七月，叔弓如宋，葬宋共姬。郑良霄出奔许，自许入于郑，郑人杀良霄。冬十月，葬蔡景公。晋人、齐人、宋人、卫人、郑人、曹人、莒人、邾人、滕子、薛人、杞人、小邾人会于澶渊，宋灾故。\n
        　　【襄公三十一年】春王正月。夏六月辛巳，公薨于楚宫。秋九月癸巳，子野卒。己亥，仲孙羯卒。冬十月，滕子来会葬。癸酉，葬我君襄公。十有一月，莒人杀其君密州。\n
        第十章　昭公(元年～32年)\n
        　　【昭公元年】春王正月，公即位。叔孙豹会晋赵武、楚公子围、齐国弱、宋向戌、卫齐恶、陈公子招、蔡公孙归生、郑罕虎、许人、曹人于虢。三月，取郓。夏，秦伯之弟金咸出奔晋。六月丁巳，邾子华卒。晋荀吴帅师败狄于大卤。秋，莒去疾自齐入于莒。莒展舆出奔吴。叔弓帅师疆郓田。葬邾悼公。冬十有一月己酉，楚子麇卒。公子比出奔晋。\n
        　　【昭公二年】春，晋侯使韩起来聘。夏，叔弓如晋。秋，郑杀其大夫公孙黑。冬，公如晋，至河乃复。季孙宿如晋。\n
        　　【昭公三年】春王正月丁未，滕子原卒。夏，叔弓如滕。五月，葬滕成公。秋，小邾子来朝。八月，大雩。冬，大雨雹。北燕伯款出奔齐。\n
        　　【昭公四年】春王正月，大雨雹。夏，楚子、蔡侯、陈侯、郑伯、许男、徐子、滕子、顿子、胡子、沈子、小邾子、宋世子佐、淮夷会于申。楚子执徐子。秋七月，楚子、蔡侯、陈侯、许男、顿子、胡子、沈子、淮夷伐吴，执齐庆封，杀之。遂灭赖。九月，取鄫。冬十有二月乙卯，叔孙豹卒。\n
        　　【昭公五年】春王正月，舍中军。楚杀其大夫屈申。公如晋。夏，莒牟夷以牟娄及防、兹来奔。秋七月，公至自晋。戊辰，叔弓帅师败莒师于蚡泉。秦伯卒。冬，楚子、蔡侯、陈侯、许男、顿子、沈子、徐人、越人伐吴。\n
        　　【昭公六年】春王正月，杞伯益姑卒。葬秦景公。夏，季孙宿如晋。葬杞文公。宋华合比出奔卫。秋九月，大雩。楚薳罢帅师伐吴。冬，叔弓如楚。齐侯伐北燕。\n
        　　【昭公七年】春王正月，暨齐平。三月，公如楚。叔孙婼如齐莅盟。夏四月甲辰朔，日有食之。秋八月戊辰，卫侯恶卒。九月，公至自楚。冬十有一月癸未，季孙宿卒。十有二月癸亥，葬卫襄公。\n
        　　【昭公八年】春，陈侯之弟招杀陈世子偃师，夏四月辛丑，陈侯溺卒。叔弓如晋。楚人执陈行人干征师杀之。陈公子留出奔郑。秋，蒐于红。陈人杀其大夫公子过。大雩，冬十月壬午，楚师灭陈。执陈公子招，放之于越。杀陈孔奂。葬陈哀公。\n
        　　【昭公九年】春，叔弓会楚子于陈。许迁于夷。夏四月，陈灾。秋，仲孙玃如齐。冬，筑郎囿。\n
        　　【昭公十年】春王正月。夏，齐栾施来奔。秋七月，季孙意如、叔弓、仲孙玃帅师伐莒。戊子，晋侯彪卒。九月，叔孙婼如晋，葬晋平公。十有二月甲子，宋公成卒。\n
        　　【昭公十一年】春王二月，叔弓如宋。葬宋平公。夏四月丁巳，楚子虔诱蔡侯般杀之于申。楚公子弃疾帅师围蔡。五月甲申，夫人归氏薨。大蒐于比蒲。仲孙玃会邾子，盟于祲祥。秋，季孙意如会晋韩起、齐国弱、宋华亥、卫北宫佗、郑罕虎、曹人、杞人于厥憖。九月己亥，葬我小君齐归。冬十有一月丁酉，楚师灭蔡，执蔡世子有以归，用之。\n
        　　【昭公十二年】春，齐高偃帅师纳北燕伯于阳。三月壬申，郑伯嘉卒。夏，宋公使华定来聘。公如晋，至河乃复。五月，葬郑简公。楚杀其大夫成熊。秋七月。冬十月，公子憖出奔齐。楚子伐徐。晋伐鲜虞。\n
        　　【昭公十三年】春，叔弓帅师围费。夏四月，楚公子比自晋归于楚，杀其君虔于乾溪。楚公子弃疾杀公子比。秋，公会刘子、晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子于平丘。八月甲戌，同盟于平丘。公不与盟。晋人执季孙意如以归。公至自会。蔡侯庐归于蔡。陈侯吴归于陈。冬十月，葬蔡灵公。公如晋，至河乃复。吴灭州来。\n
        　　【昭公十四年】春，意如至自晋。三月，曹伯滕卒。夏四月。秋，葬曹武公。八月，莒子去疾卒。冬，莒杀其公子意恢。\n
        　　【昭公十五年】春王正月，吴子夷末卒。二月癸酉，有事于武宫。籥入，叔弓卒。去乐，卒事。夏，蔡朝吴出奔郑。六月丁巳朔，日有食之。秋，晋荀吴帅师伐鲜虞。冬，公如晋。\n
        　　【昭公十六年】春，齐侯伐徐。楚子诱戎蛮子杀之。夏，公至自晋。秋八月己亥，晋侯夷卒。九月，大雩。季孙意如如晋。冬十月，葬晋昭公。\n
        　　【昭公十七年】春，小邾子来朝。夏六月甲戌朔，日有食之。秋，郯子来朝。八月，晋荀吴帅师灭陆浑之戎。冬，有星孛于大辰。楚人及吴战于长岸。\n
        　　【昭公十八年】春王三月，曹伯须卒。夏五月壬午，宋、卫、陈、郑灾。六月，邾人入鄅。秋，葬曹平公。冬，许迁于白羽。\n
        　　【昭公十九年】春，宋公伐邾。夏五月戊辰，许世子止弑其君买。己卯，地震。秋，齐高发帅师伐莒。冬，葬许悼公。\n
        　　【昭公二十年】春王正月。夏，曹公孙会自鄸出奔宋。秋，盗杀卫侯之兄絷。冬十月，宋华亥、向宁、华定出奔陈。十有一月辛卯，蔡侯卢卒。\n
        　　【昭公二十一年】春王三月，葬蔡平公。夏，晋侯使士鞅来聘。宋华亥、向宁、华定自陈入于宋南里以叛。秋七月壬午朔，日有食之。八月乙亥，叔辄卒。冬，蔡侯朱出奔楚。公如晋，至河乃复。\n
        　　【昭公二十二年】春，齐侯伐莒。宋华亥、向宁、华定自宋南里出奔楚。大蒐于昌间。夏四月乙丑，天王崩。六月，叔鞅如京师，葬景王，王室乱。刘子、单子以王猛居于皇。秋，刘子、单子以王猛入于王城。冬十月，王子猛卒。十有二月癸酉朔，日有食之。\n
        　　【昭公二十三年】春王正月，叔孙婼如晋。癸丑，叔鞅卒。晋人执我行人叔孙婼。晋人围郊。夏六月，蔡侯东国卒于楚。秋七月，莒子庚舆来奔。戊辰，吴败顿、胡沈、蔡、陈、许之师于鸡父，胡子髡、沈子逞灭，获陈夏啮。天王居于狄泉。尹氏立王子朝。八月乙未，地震。冬，公如晋，至河，有疾，乃复。\n
        　　【昭公二十四年】春王三月丙戌，仲孙玃卒。婼至自晋。夏五月乙未朔，日有食之。秋八月，大雩。丁酉，杞伯郁厘卒。冬，吴灭巢。葬杞平公。\n
        　　【昭公二十五年】春，叔孙婼如宋。夏，叔诣会晋赵鞅、宋乐大心，卫北宫喜、郑游吉、曹人、邾人、滕人、薛人、小邾人于黄父。有鸲鹆来巢。秋七月上辛，大雩；季辛，又雩。九月己亥，公孙于齐，次于阳州。齐侯唁公于野井。冬十月戊辰，叔孙婼卒。十有一月己亥，宋公佐卒于曲棘。十有二月，齐侯取郓。\n
        　　【昭公二十六年】春王正月，葬宋元公。三月，公至自齐，居于郓。夏，公围成。秋，公会齐侯、莒子、邾子、杞伯，盟于鄟陵。公至自会，居于郓。九月庚申，楚子居卒。冬十月，天王入于成周。尹氏、召伯、毛伯以王子朝奔楚。\n
        　　【昭公二十七年】春，公如齐。公至自齐，居于郓。夏四月，吴弑其君僚。楚杀其大夫郤宛。秋，晋士鞅、宋乐祁犁、卫北宫喜、曹人、邾人、滕人会于扈。冬十月，曹伯午卒。邾快来奔。公如齐。公至自齐，居于郓。\n
        　　【昭公二十八年】春王三月，葬曹悼公。公如晋，次于乾侯。夏四月丙戌，郑伯宁卒。六月，葬郑定公。秋七月癸巳，滕子宁卒。冬，葬滕悼公。\n
        　　【昭公二十九年】春，公至自乾侯，居于郓，齐侯使高张来唁公。公如晋，次于乾侯。夏四月庚子，叔诣卒。秋七月。冬十月，郓溃。\n
        　　【昭公三十年】春王正月，公在乾侯。夏六月庚辰，晋侯去疾卒。秋八月，葬晋顷公。冬十有二月，吴灭徐，徐子章羽奔楚。\n
        　　【昭公三十一年】春王正月，公在乾侯。季孙意如晋荀跞于适历。夏四月丁巳，薛伯谷卒。晋侯使荀跞唁公于乾侯。秋，葬薛献公。冬，黑肱以滥来奔。十有二月辛亥朔，日有食之。\n
        　　【昭公三十二年】春王正月，公在乾侯。取阚。夏，吴伐越。秋七月。冬，仲孙何忌会晋韩不信、齐高张、宋仲几、卫世叔申、郑国参、曹人、莒人、薛人、杞人、小邾人城成周。十有二月己未，公薨于乾侯。\n
        第十一章　定公(元年～15年)\n
        　　【定公元年】春王三月。晋人执宋仲几于京师。夏六月癸亥，公之丧至自乾侯。戊辰，公即位。秋七月癸巳，葬我君昭公。九月，大雩。立炀宫。冬十月，陨霜杀菽。\n
        　　【定公二年】春王正月。夏五月壬辰，雉门及两观灭。秋，楚人伐吴。冬十月，新作雉门及两观。\n
        　　【定公三年】春王正月，公如晋，至河，乃复。二月辛卯，邾子穿卒。夏四月。秋，葬邾庄公。冬，仲孙何忌及邾子盟于拔。\n
        　　【定公四年】春王二月癸巳，陈侯吴卒。三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾子、顿子、胡子、滕子、薛伯、杞伯、小邾子、齐国夏于召陵，侵楚。夏四月庚辰，蔡公孙姓帅师灭沈，以沈子嘉归，杀之。五月，公及诸侯盟于皋鼬。杞伯成卒于会。六月，葬陈惠公。许迁于容城。秋七月，至自会。刘卷卒。葬杞悼公。楚人围蔡。晋士鞅、卫孔围帅师伐鲜虞。葬刘文公。冬十有一月庚午，蔡侯以吴子及楚人战于柏举，楚师败绩。楚囊瓦出奔郑。庚辰，吴入郢。\n
        　　【定公五年】春王三月辛亥朔，日有食之。夏，归粟于蔡。于越入吴。六月丙申，季孙意如卒。秋七月壬子，叔孙不敢卒。冬，晋士鞅帅师围鲜虞。\n
        　　【定公六年】春王正月癸亥，郑游速帅师灭许，以许男斯归。二月，公侵郑。公至自侵郑。夏，季孙斯、仲孙何忌如晋。秋，晋人执宋行人乐祁犁。冬，城中城。季孙斯、仲孙忌帅师围郓。\n
        　　【定公七年】春王正月。夏四月。秋，齐侯、郑伯盟于咸。齐人执卫行人北宫结以侵卫。齐侯、卫侯盟于沙。大雩。齐国夏帅师伐我西鄙。九月，大雩。冬十月。\n
        　　【定公八年】春王正月，公侵齐。公至自侵齐。二月，公侵齐。三月，公至自侵齐。曹伯露卒。夏，齐国夏帅师伐我西鄙。公会晋师于瓦。公至自瓦。秋七月戊辰，陈侯柳卒。晋士鞅帅师侵郑，遂侵卫。葬曹靖公。九月，葬陈怀公。季孙斯、仲孙何忌帅师侵卫。冬，卫侯、郑伯盟于曲濮。从祀先公。盗窃宝玉、大弓。\n
        　　【定公九年】春王正月。夏四月戊申，郑伯虿卒。得宝玉、大弓。六月，葬郑献公。秋，齐侯、卫侯次于五氏。秦伯卒。冬，葬秦哀公。\n
        　　【定公十年】春王三月，乃齐平。夏，公会齐侯于夹谷。公至自夹谷。晋赵鞅帅师围卫。齐人来归郓、欢、龟阴田。叔孙州仇、仲孙何忌帅师围郈。秋，叔孙州仇、仲孙何忌帅师围郈。宋乐大心出奔曹。宋公子地出奔陈。冬，齐侯、卫侯、郑游速会于安甫。叔孙州仇如齐。宋公之弟辰暨仲佗、石彄出奔陈。\n
        　　【定公十一年】春，宋公之弟辰及仲佗、石彄、公子地自陈入于萧以叛。夏四月。秋，宋乐大心自曹入于萧。冬，及郑平。叔还如郑莅盟。\n
        　　【定公十二年】春，薛伯定卒。夏，葬薛襄公。叔孙州仇帅师堕郈。卫公孟彄帅师伐曹。季孙斯、仲孙何忌帅师堕费。秋，大雩。冬十月癸亥，公会齐侯盟于黄。十有一月丙寅朔，日有食之。公至自黄。十有二月，公围成。公至自侯成。\n
        　　【定公十三年】春，齐侯、卫侯次于垂葭。夏，筑蛇渊囿。大蒐于比蒲。卫公孟彄帅师伐曹。晋赵鞅入于晋阳以叛。冬，晋荀寅、士吉射入于朝歌以叛。晋赵鞅归于晋。薛弑其君比。\n
        　　【定公十四年】春，卫公叔戍来奔。卫赵阳出奔宋。二月辛巳，楚公子结、陈公孙佗人帅师灭顿，以顿子牂归。夏，卫北宫结来奔。五月，于越败吴于檇李。吴子光卒。公会齐侯、卫侯于牵。公至自会。秋，齐侯、宋公会于洮。天王使石尚来归脤。卫世子蒯瞶出奔宋。卫公孟彄出奔郑。宋公之弟辰自萧来奔。大蒐于比蒲。邾子来会公。城莒父及霄。\n
        　　【定公十五年】春王正月，邾子来朝。鼷鼠食郊牛，牛死，改卜牛。二月辛丑，楚子灭胡，以胡子豹归。夏五辛亥，郊。壬申，公薨于高寝。郑罕达帅师伐宋。齐侯、卫侯次于渠蒢。邾子来奔丧。秋七月壬申，姒氏卒。八月庚辰朔，日有食之。九月，滕子来会葬。丁巳，葬我君定公，雨，不克葬。戊午，日下昊，乃克葬。辛巳，葬定姒。冬，城漆。\n
        第十二章　哀公(元年～27年)\n
        　　【哀公元年】春王正月，公即位。楚子、陈侯、随侯、许男围蔡。鼷鼠食郊牛，改卜牛。夏四月辛巳，郊。秋，齐侯，卫侯伐晋。冬，仲孙何忌帅师伐邾。\n
        　　【哀公二年】春王二月，季孙斯、叔孙州仇、仲孙何忌帅师伐邾，取漷东田及沂西田。癸巳，叔孙州仇、仲孙何忌及邾子盟于句绎。夏四月丙子，卫侯元卒。滕子来朝。晋赵鞅帅师纳卫世子蒯聩于戚。秋八月甲戌，晋赵鞅帅师及郑罕达帅师战于铁，郑师败绩。冬十月，葬卫灵公。十有一月，蔡迁于州来。蔡杀其大夫公子驷。\n
        　　【哀公三年】春，齐国夏、卫石曼姑帅师围戚。夏四月甲午，地震。五月辛卯，桓宫、僖宫灾。季孙斯、叔孙州仇帅师城启阳。宋乐髡帅师伐曹。秋七月丙子，季孙斯卒。蔡人放其大夫公孙猎于吴。冬十月癸卯，秦伯卒。叔孙州仇、仲孙何忌帅师围邾。\n
        　　【哀公四年】春王二月庚戌，盗杀蔡侯申。蔡公孙辰出奔吴。葬秦惠公。宋人执小邾子。夏，蔡杀其大夫公孙姓、公孙霍。晋人执戎蛮子赤归于楚。城西郛。六月辛丑，亳社灾。秋八月甲寅，滕子结卒。冬十有二月，葬蔡昭公。葬滕顷公。\n
        　　【哀公五年】春，城毗。夏，齐侯伐宋。晋赵鞅帅师伐卫。秋九月癸酉，齐侯杵臼卒。冬，叔还如齐。闰月，葬齐景公。\n
        　　【哀公六年】春，城邾瑕。晋赵鞅帅师伐鲜虞。吴伐陈。夏，齐国夏及高张来奔。叔还公吴于柤。秋七月庚寅，楚子轸卒。齐阳生入齐。齐陈乞弑其君荼。冬，仲孙何忌帅师伐邾。宋向巢帅师伐曹。\n
        　　【哀公七年】春，宋皇瑗帅师侵郑。晋魏曼多帅师侵卫。夏，公会吴于鄫。秋，公伐邾。八月己酉，入邾，以邾子益来。宋人围曹。冬，郑驷弘帅师救曹。\n
        　　【哀公八年】春王正月，宋公入曹，以曹伯阳归。吴伐我。夏，齐人取讙及阐。归邾子益子邾。秋七月。冬十有二月癸亥，杞伯过卒。齐人归讙及阐。\n
        　　【哀公九年】春王二月，葬杞僖公。宋皇瑗帅师取郑师于雍丘。夏，楚人伐陈。秋，宋公伐郑。冬十月。\n
        　　【哀公十年】春王二月，邾子益来奔。公会吴伐齐。三月戊戌，齐侯阳生卒。夏，宋人伐郑。晋赵鞅帅师侵齐。五月，公至自伐齐。葬齐悼公。卫公孟彄自齐归于卫。薛伯夷卒。秋，葬薛惠公。冬，楚公子结帅师伐陈。吴救陈。\n
        　　【哀公十一年】春，齐国书帅师伐我。夏，陈辕颇出奔郑。五月，公会吴伐齐。甲戌，齐国书帅师及吴战于艾陵，齐师败绩，获齐国书。秋七月辛酉，滕子虞母卒。冬十有一月，葬滕隐公。卫世叔齐出奔宋。\n
        　　【哀公十二年】春，用田赋。夏五月甲辰，孟子卒。公会吴于皋阜。秋，公会卫侯、宋皇瑗于郧。宋向巢帅师伐郑。冬十有二月，螽。\n
        　　【哀公十三年】春，郑罕达帅师取宋师于岩。夏，许男成卒。公会晋侯及吴子于黄池。楚公子申帅师伐陈。于越入吴。秋，公至自会。晋魏曼多帅师侵卫。葬许元公。九月，螽。冬十有一月，有星孛于东方。盗杀陈夏区夫。十有二月，螽。\n
        　　【哀公十四年】春，西狩获麟。小邾射以句绎来奔。夏四月，齐陈心互执其君，置于舒州。庚戌，叔还卒。五月庚申朔，日有食之。陈宗竖出奔楚。宋向魋入于曹以叛。莒子狂卒。六月，宋向魋自曹出奔卫。宋向巢来奔。齐人弑其君壬于舒州。秋，晋赵鞅帅师伐卫。八月辛丑，仲孙何忌卒。冬，陈宗竖自楚复入于陈，陈人杀之。陈辕买出奔楚。有星孛。饥。\n
        　　【哀公十五年】春王正月，成叛。夏五月，齐高无ぶ出奔北燕。郑伯伐宋。秋八月，大雩。晋赵鞅帅师伐卫。冬，晋侯伐郑。及齐平。卫公孟彄出奔齐。\n
        　　【哀公十六年】春王正月己卯，卫世子蒯聩自戚入于卫，卫侯辄来奔。二月，卫子还成出奔宋。夏四月己丑，孔丘卒。\n
        　　【哀公十七年～哀公二十七年】(无)\n
    </string>
    <!--五经-->

    <string name="zhuangzi">
        庄子\n
        共65337字\n
        内篇·逍遥游第一\n
        　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也。怒而飞，其翼若垂天之云。是鸟也，海运则将徙于南冥。南冥者，天池也。\n
        　　《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。\n
        　　且夫水之积也不厚，则其负大舟也无力。覆杯水于坳堂之上，则芥为之舟。置杯焉则胶，水浅而舟大也。风之积也不厚，则其负大翼也无力。故九万里则风斯在下矣，而后乃今培风；背负青天而莫之夭阏者，而后乃今将图南。\n
        　　蜩与学鸠笑之曰：“我决起而飞，抢榆枋，时则不至而控于地而已矣，奚以之九万里而南为？”适莽苍者，三餐而反，腹犹果然；适百里者，宿舂粮；适千里者，三月聚粮。之二虫又何知！\n
        　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋；上古有大椿者，以八千岁为春，八千岁为秋。而彭祖乃今以久特闻，众人匹之，不亦悲乎！\n
        　　汤之问棘也是已：穷发之北，有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏，背若泰山，翼若垂天之云，抟扶摇羊角而上者九万里，绝云气，负青天，然后图南，且适南冥也。\n
        　　斥鴳笑之曰：“彼且奚适也？我腾跃而上，不过数仞而下，翱翔蓬蒿之间，此亦飞之至也，而彼且奚适也？”此小大之辩也。\n
        　　故夫知效一官，行比一乡，德合一君，而徵一国者，其自视也，亦若此矣。而宋荣子犹然笑之。且举世而誉之而不加劝，举世而非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。\n
        　　夫列子御风而行，泠然善也，旬有五日而后反。彼于致福者，未数数然也。此虽免乎行，犹有所待者也。\n
        　　若夫乘天地之正，而御六气之辩，以游无穷者，彼且恶乎待哉！故曰：至人无己，神人无功，圣人无名。\n
        　　尧让天下于许由，曰：“日月出矣，而爝火不息，其于光也，不亦难乎！时雨降矣，而犹浸灌，其于泽也，不亦劳乎！夫子立而天下治，而我犹尸之，吾自视缺然。请致天下。”许由曰：“子治天下，天下既已治也，而我犹代子，吾将为名乎？\n
        　　名者，实之宾也，吾将为宾乎？鹪鹩巢于深林，不过一枝；偃鼠饮河，不过满腹。归休乎君，予无所用天下为！庖人虽不治庖，尸祝不越樽俎而代之矣。”\n
        　　肩吾问于连叔曰：“吾闻言于接舆，大而无当，往而不返。吾惊怖其言犹河汉而无极也，大有径庭，不近人情焉。”连叔曰：“其言谓何哉？”“曰‘藐姑射之山，有神人居焉。肌肤若冰雪，淖约若处子；不食五谷，吸风饮露；乘云气，御飞龙，而游乎四海之外；其神凝，使物不疵疠而年谷熟。’吾以是狂而不信也。”连叔曰：“然，瞽者无以与乎文章之观，聋者无以与乎钟鼓之声。岂唯形骸有聋盲哉？夫知亦有之。是其言也，犹时女也。之人也，之德也，将旁礴万物以为一，世蕲乎乱，孰弊弊焉以天下为事！之人也，物莫之伤，大浸稽天而不溺，大旱金石流、土山焦而热。是其尘垢秕糠，将犹陶铸尧舜者也，孰肯以物为事！”\n
        　　宋人次章甫而适越，越人断发文身，无所用之。尧治天下之民，平海内之政。往见四子藐姑射之山，汾水之阳，杳然丧其天下焉。\n
        　　惠子谓庄子曰：“魏王贻我大瓠之种，我树之成而实五石。以盛水浆，其坚不能自举也。剖之以为瓢，则瓠落无所容。非不呺然大也，吾为其无用而掊之。”庄子曰：“夫子固拙于用大矣。宋人有善为不龟手之药者，世世以洴澼絖为事。客闻之，请买其方百金。聚族而谋之曰：‘我世世为洴澼絖，不过数金。今一朝而鬻技百金，请与之。’客得之，以说吴王。越有难，吴王使之将。冬，与越人水战，大败越人，裂地而封之。能不龟手一也，或以封，或不免于洴澼絖，则所用之异也。今子有五石之瓠，何不虑以为大樽而浮乎江湖，而忧其瓠落无所容？则夫子犹有蓬之心也夫！”\n
        　　惠子谓庄子曰：“吾有大树，人谓之樗。其大本臃肿而不中绳墨，其小枝卷曲而不中规矩。立之涂，匠者不顾。今子之言，大而无用，众所同去也。”庄子曰：“子独不见狸狌乎？卑身而伏，以候敖者；东西跳梁，不避高下；中于机辟，死于罔罟。今夫嫠牛，其大若垂天之云。此能为大矣，而不能执鼠。今子有大树，患其无用，何不树之于无何有之乡，广莫之野，彷徨乎无为其侧，逍遥乎寝卧其下。不夭斤斧，物无害者，无所可用，安所困苦哉！\n
        内篇·齐物论第二\n
        　　南郭子綦隐机而坐，仰天而嘘，苔焉似丧其耦。颜成子游立侍乎前，曰：“何居乎？形固可使如槁木，而心固可使如死灰乎？今之隐机者，非昔之隐机者也？”子綦曰：“偃，不亦善乎而问之也！今者吾丧我，汝知之乎？女闻人籁而未闻地籁，女闻地籁而不闻天籁夫！”\n
        　　子游曰：“敢问其方。”子綦曰：“夫大块噫气，其名为风。是唯无作，作则万窍怒呺。而独不闻之翏乎？山林之畏佳，大木百围之窍穴，似鼻，似口，似耳，似笄，似圈，似臼，似洼者，似污者。激者、謞者、叱者、吸者、叫者、譹者、宎者，咬者，前者唱于而随者唱喁，泠风则小和，飘风则大和，厉风济则众窍为虚。而独不见之调调之刁刁乎？”\n
        　　子游曰：“地籁则众窍是已，人籁则比竹是已，敢问天籁。“子綦曰：“夫吹万不同，而使其自己也。咸其自取，怒者其谁邪？”\n
        　　大知闲闲，小知间间。大言炎炎，小言詹詹。其寐也魂交，其觉也形开。与接为构，日以心斗。缦者、窖者、密者。小恐惴惴，大恐缦缦。其发若机栝，其司是非之谓也；其留如诅盟，其守胜之谓也；其杀如秋冬，以言其日消也；其溺之所为之，不可使复之也；其厌也如缄，以言其老洫也；近死之心，莫使复阳也。喜怒哀乐，虑叹变蜇，姚佚启态——乐出虚，蒸成菌。日夜相代乎前而莫知其所萌。已乎，已乎！旦暮得此，其所由以生乎！\n
        　　非彼无我，非我无所取。是亦近矣，而不知其所为使。若有真宰，而特不得其眹。可行己信，而不见其形，有情而无形。百骸、九窍、六藏、赅而存焉，吾谁与为亲？汝皆说之乎？其有私焉？如是皆有为臣妾乎？其臣妾不足以相治乎？其递相为君臣乎？其有真君存焉！如求得其情与不得，无益损乎其真。一受其成形，不亡以待尽。与物相刃相靡，其行尽如驰而莫之能止，不亦悲乎！终身役役而不见其成功，苶然疲役而不知其所归，可不哀邪！人谓之不死，奚益！其形化，其心与之然，可不谓大哀乎？人之生也，固若是芒乎？其我独芒，而人亦有不芒者乎？\n
        　　夫随其成心而师之，谁独且无师乎？奚必知代而自取者有之？愚者与有焉！未成乎心而有是非，是今日适越而昔至也。是以无有为有。无有为有，虽有神禹且不能知，吾独且奈何哉！夫言非吹也，言者有言。其所言者特未定也。果有言邪？其未尝有言邪？其以为异于鷇音，亦有辩乎？其无辩乎？道恶乎隐而有真伪？言恶乎隐而有是非？道恶乎往而不存？言恶乎存而不可？道隐于小成，言隐于荣华。故有儒墨之是非，以是其所非而非其所是。欲是其所非而非其所是，则莫若以明。\n
        　　物无非彼，物无非是。自彼则不见，自知则知之。故曰：彼出于是，是亦因彼。彼是方生之说也。虽然，方生方死，方死方生；方可方不可，方不可方可；因是因非，因非因是。是以圣人不由而照之于天，亦因是也。是亦彼也，彼亦是也。彼亦一是非，此亦一是非，果且有彼是乎哉？果且无彼是乎哉？彼是莫得其偶，谓之道枢。枢始得其环中，以应无穷。是亦一无穷，非亦一无穷也。故曰：莫若以明。\n
        　　以指喻指之非指，不若以非指喻指之非指也；以马喻马之非马，不若以非马喻马之非马也。天地一指也，万物一马也。\n
        　　可乎可，不可乎不可。道行之而成，物谓之而然。恶乎然？然于然。恶乎不然？不然于不然。物固有所然，物固有所可。无物不然，无物不可。故为是举莛与楹，厉与西施，恢诡谲怪，道通为一。\n
        　　其分也，成也；其成也，毁也。凡物无成与毁，复通为一。唯达者知通为一，为是不用而寓诸庸。庸也者，用也；用也者，通也；通也者，得也。适得而几矣。因是已，已而不知其然谓之道。劳神明为一而不知其同也，谓之“朝三”。何谓“朝三”？狙公赋芧，曰：“朝三而暮四。”众狙皆怒。曰：“然则朝四而暮三。”众狙皆悦。名实未亏而喜怒为用，亦因是也。是以圣人和之以是非而休乎天钧，是之谓两行。\n
        　　古之人，其知有所至矣。恶乎至？有以为未始有物者，至矣，尽矣，不可以加矣！其次以为有物矣，而未始有封也。其次以为有封焉，而未始有是非也。是非之彰也，道之所以亏也。\n
        　　道之所以亏，爱之所以成。果且有成与亏乎哉？果且无成与亏乎哉？有成与亏，故昭氏之鼓琴也；无成与亏，故昭氏之不鼓琴也。昭文之鼓琴也，师旷之枝策也，惠子之据梧也，三子之知几乎皆其盛者也，故载之末年。唯其好之也以异于彼，其好之也欲以明之。彼非所明而明之，故以坚白之昧终。而其子又以文之纶终，终身无成。若是而可谓成乎，虽我亦成也；若是而不可谓成乎，物与我无成也。是故滑疑之耀，圣人之所图也。为是不用而寓诸庸，此之谓“以明”。\n
        　　今且有言于此，不知其与是类乎？其与是不类乎？类与不类，相与为类，则与彼无以异矣。虽然，请尝言之：有始也者，有未始有始也者，有未始有夫未始有始也者；有有也者，有无也者，有未始有无也者，有未始有夫未始有无也者。俄而有无矣，而未知有无之果孰有孰无也。今我则已有有谓矣，而未知吾所谓之其果有谓乎？其果无谓乎？\n
        　　夫天下莫大于秋豪之末，而太山为小；莫寿乎殇子，而彭祖为夭。天地与我并生，而万物与我为一。既已为一矣，且得有言乎？既已谓之一矣，且得无言乎？一与言为二，二与一为三。自此以往，巧历不能得，而况其凡乎！故自无适有，以至于三，而况自有适有乎！无适焉，因是已！\n
        　　夫道未始有封，言未始有常，为是而有畛也。请言其畛：有左有右，有伦有义，有分有辩，有竞有争，此之谓八德。六合之外，圣人存而不论；六合之内，圣人论而不议；春秋经世先王之志，圣人议而不辩。\n
        　　故分也者，有不分也；辩也者，有不辩也。曰：“何也？”圣人怀之，众人辩之以相示也。故曰：辩也者，有不见也。“夫大道不称，大辩不言，大仁不仁，大廉不谦，大勇不忮。道昭而不道，言辩而不及，仁常而不成，廉清而不信，勇忮而不成。五者圆而几向方矣！故知止其所不知，至矣。孰知不言之辩，不道之道？若有能知，此之谓天府。注焉而不满，酌焉而不竭，而不知其所由来，此之谓葆光。\n
        　　故昔者尧问于舜曰：“我欲伐宗脍、胥、敖，南面而不释然。其故何也？”舜曰：“夫三子者，犹存乎蓬艾之间。若不释然何哉！昔者十日并出，万物皆照，而况德之进乎日者乎！”\n
        　　啮缺问乎王倪曰：“子知物之所同是乎？”曰：“吾恶乎知之！”“子知子之所不知邪？”曰：“吾恶乎知之！”“然则物无知邪？”曰：“吾恶乎知之！虽然，尝试言之：庸讵知吾所谓知之非不知邪？庸讵知吾所谓不知之非知邪？且吾尝试问乎女：民湿寝则腰疾偏死，鳅然乎哉？木处则惴栗恂惧，猨猴然乎哉？三者孰知正处？民食刍豢，麋鹿食荐，蝍蛆甘带，鸱鸦耆鼠，四者孰知正味？猿猵狙以为雌，麋与鹿交，鳅与鱼游。毛嫱丽姬，人之所美也；鱼见之深入，鸟见之高飞，麋鹿见之决骤，四者孰知天下之正色哉？自我观之，仁义之端，是非之涂，樊然淆乱，吾恶能知其辩！”啮缺曰：“子不利害，则至人固不知利害乎？”王倪曰：“至人神矣！大泽焚而不能热，河汉冱而不能寒，疾雷破山、飘风振海而不能惊。若然者，乘云气，骑日月，而游乎四海之外，死生无变于己，而况利害之端乎！”\n
        　　瞿鹊子问乎长梧子曰：“吾闻诸夫子：圣人不从事于务，不就利，不违害，不喜求，不缘道，无谓有谓，有谓无谓，而游乎尘垢之外。夫子以为孟浪之言，而我以为妙道之行也。吾子以为奚若？”\n
        　　长梧子曰：“是皇帝之所听荧也，而丘也何足以知之！且女亦大早计，见卵而求时夜，见弹而求鴞炙。予尝为女妄言之，女以妄听之。奚旁日月，挟宇宙，为其吻合，置其滑涽，以隶相尊？众人役役，圣人愚钝，参万岁而一成纯。万物尽然，而以是相蕴。予恶乎知说生之非惑邪！予恶乎知恶死之非弱丧而不知归者邪！\n
        　　丽之姬，艾封人之子也。晋国之始得之也，涕泣沾襟。及其至于王所，与王同筐床，食刍豢，而后悔其泣也。予恶乎知夫死者不悔其始之蕲生乎？梦饮酒者，旦而哭泣；梦哭泣者，旦而田猎。方其梦也，不知其梦也。梦之中又占其梦焉，觉而后知其梦也。且有大觉而后知此其大梦也，而愚者自以为觉，窃窃然知之。“君乎！牧乎！”固哉！丘也与女皆梦也，予谓女梦亦梦也。是其言也，其名为吊诡。万世之后而一遇大圣知其解者，是旦暮遇之也。\n
        　　既使我与若辩矣，若胜我，我不若胜，若果是也？我果非也邪？我胜若，若不吾胜，我果是也？而果非也邪？其或是也？其或非也邪？其俱是也？其俱非也邪？我与若不能相知也。则人固受其黮闇，吾谁使正之？使同乎若者正之，既与若同矣，恶能正之？使同乎我者正之，既同乎我矣，恶能正之？使异乎我与若者正之，既异乎我与若矣，恶能正之？使同乎我与若者正之，既同乎我与若矣，恶能正之？然则我与若与人俱不能相知也，而待彼也邪？”\n
        　　“何谓和之以天倪？”曰：“是不是，然不然。是若果是也，则是之异乎不是也亦无辩；然若果然也，则然之异乎不然也亦无辩。化声之相待，若其不相待。和之以天倪，因之以曼衍，所以穷年也。忘年忘义，振于无竟，故寓诸无竟。”\n
        　　罔两问景曰：“曩子行，今子止；曩子坐，今子起。何其无特操与？”景曰：“吾有待而然者邪？吾所待又有待而然者邪？吾待蛇蚹蜩翼邪？恶识所以然？恶识所以不然？”\n
        　　昔者庄周梦为胡蝶，栩栩然胡蝶也。自喻适志与！不知周也。俄然觉，则蘧蘧然周也。不知周之梦为胡蝶与？胡蝶之梦为周与？？周与胡蝶则必有分矣。此之谓物化。\n
        内篇·养生主第三\n
        　　吾生也有涯，而知也无涯。以有涯随无涯，殆已！已而为知者，殆而已矣！为善无近名，为恶无近刑，缘督以为经，可以保身，可以全生，可以养亲，可以尽年。\n
        　　庖丁为文惠君解牛，手之所触，肩之所倚，足之所履，膝之所倚，砉然响然，奏刀騞然，莫不中音，合于桑林之舞，乃中经首之会。\n
        　　文惠君曰：“嘻，善哉！技盖至此乎？”庖丁释刀对曰：“臣之所好者道也，进乎技矣。始臣之解牛之时，所见无非全牛者；三年之后，未尝见全牛也；方今之时，臣以神遇而不以目视，官知止而神欲行。依乎天理，批大郤，导大窾，因其固然。技经肯綮之未尝，而况大軱乎！良庖岁更刀，割也；族庖月更刀，折也；今臣之刀十九年矣，所解数千牛矣，而刀刃若新发于硎。彼节者有间而刀刃者无厚，以无厚入有间，恢恢乎其于游刃必有余地矣。是以十九年而刀刃若新发于硎。虽然，每至于族，吾见其难为，怵然为戒，视为止，行为迟，动刀甚微，謋然已解，如土委地。提刀而立，为之而四顾，为之踌躇满志，善刀而藏之。”文惠君曰：“善哉！吾闻庖丁之言，得养生焉。”\n
        　　公文轩见右师而惊曰：“是何人也？恶乎介也？天与？其人与？”曰：“天也，非人也。天之生是使独也，人之貌有与也。以是知其天也，非人也。”\n
        　　泽雉十步一啄，百步一饮，不蕲畜乎樊中。神虽王，不善也。\n
        　　老聃死，秦失吊之，三号而出。弟子曰：“非夫子之友邪？”曰：“然。”“然则吊焉若此可乎？”曰：“然。始也吾以为其人也，而今非也。向吾入而吊焉，有老者哭之，如哭其子；少者哭之，如哭其母。彼其所以会之，必有不蕲言而言，不蕲哭而哭者。是遁天倍情，忘其所受，古者谓之遁天之刑。适来，夫子时也；适去，夫子顺也。安时而处顺，哀乐不能入也，古者谓是帝之县解。”？\n
        内篇·人间世第四\n
        　　颜回见仲尼，请行。曰：“奚之？”曰：“将之卫。”曰：“奚为焉？”曰：“回闻卫君，其年壮，其行独。轻用其国而不见其过。轻用民死，死者以国量，乎泽若蕉，民其无如矣！回尝闻之夫子曰：‘治国去之，乱国就之。医门多疾。’愿以所闻思其则，庶几其国有瘳乎！”\n
        　　仲尼曰：“嘻，若殆往而刑耳！夫道不欲杂，杂则多，多则扰，扰则忧，忧而不救。古之至人，先存诸己而后存诸人。所存于己者未定，何暇至于暴人之所行！且若亦知夫德之所荡而知之所为出乎哉？德荡乎名，知出乎争。名也者，相札也；知也者争之器也。二者凶器，非所以尽行也。\n
        　　且德厚信矼，未达人气；名闻不争，未达人心。而强以仁义绳墨之言術暴人之前者，是以人恶有其美也，命之曰灾人。灾人者，人必反灾之。若殆为人灾夫。\n
        　　且苟为人悦贤而恶不肖，恶用而求有以异？若唯无诏，王公必将乘人而斗其捷。而目将荧之，而色将平之，口将营之，容将形之，心且成之。是以火救火，以水救水，名之曰益多。顺始无穷，若殆以不信厚言，必死于暴人之前矣！\n
        　　且昔者桀杀关龙逢，纣杀王子比干，是皆修其身以下伛拊人之民，以下拂其上者也，故其君因其修以挤之。是好名者也。昔者尧攻丛枝、胥、敖，禹攻有扈。国为虚厉，身为刑戮。其用兵不止，其求实无已，是皆求名实者也，而独不闻之乎？名实者，圣人之所不能胜也，而况若乎！虽然，若必有以也，尝以语我来。”\n
        　　颜回曰：“端而虚，勉而一，则可乎？”曰：“恶！恶可！夫以阳为充孔扬，采色不定，常人之所不违，因案人之所感，以求容与其心，名之曰日渐之德不成，而况大德乎！将执而不化，外合而内不訾，其庸讵可乎！”\n
        　　“然则我内直而外曲，成而上比。内直者，与天为徒。与天为徒者，知天子之与己，皆天之所子，而独以己言蕲乎而人善之，蕲乎而人不善之邪？若然者，人谓之童子，是之谓与天为徒。外曲者，与人之为徒也。擎跽曲拳，人臣之礼也。人皆为之，吾敢不为邪？为人之所为者，人亦无疵焉，是之谓与人为徒。成而上比者，与古为徒。其言虽教，谪之实也，古之有也，非吾有也。若然者，虽直而不病，是之谓与古为徒。若是则可乎？”仲尼曰：“恶！恶可！大多政法而不谍。虽固，亦无罪。虽然，止是耳矣，夫胡可以及化！犹师心者也。”\n
        　　颜回曰：“吾无以进矣，敢问其方。”仲尼曰：“斋，吾将语若。有心而为之，其易邪？易之者，皞天不宜。”颜回曰：“回之家贫，唯不饮酒不茹荤者数月矣。如此则可以为斋乎？”曰：“是祭祀之斋，非心斋也。”\n
        　　回曰：“敢问心斋。”仲尼曰：“若一志，无听之以耳而听之以心；无听之以心而听之以气。听止于耳，心止于符。气也者，虚而待物者也。唯道集虚。虚者，心斋也”\n
        　　颜回曰：“回之未始得使，实自回也；得使之也，未始有回也，可谓虚乎？”夫子曰：“尽矣！吾语若：若能入游其樊而无感其名，入则鸣，不入则止。无门无毒，一宅而寓于不得已则几矣。绝迹易，无行地难。为人使易以伪，为天使难以伪。闻以有翼飞者矣，未闻以无翼飞者也；闻以有知知者矣，未闻以无知知者也。瞻彼阕者，虚室生白，吉祥止止。夫且不止，是之谓坐驰。夫徇耳目内通而外于心知，鬼神将来舍，而况人乎！是万物之化也，禹、舜之所纽也，伏戏、几蘧之所行终，而况散焉者乎！”\n
        　　叶公子高将使于齐，问于仲尼曰：“王使诸梁也甚重。齐之待使者，盖将甚敬而不急。匹夫犹未可动也，而况诸侯乎！吾甚栗之。子常语诸梁也曰：‘凡事若小若大，寡不道以欢成。事若不成，则必有人道之患；事若成，则必有阴阳之患。若成若不成而后无患者，唯有德者能之。’吾食也执粗而不臧，爨无欲清之人。今吾朝受命而夕饮冰，我其内热与！吾未至乎事之情而既有阴阳之患矣！事若不成，必有人道之患，是两也。为人臣者不足以任之，子其有以语我来！”\n
        　　仲尼曰：“天下有大戒二：其一命也，其一义也。子之爱亲，命也，不可解于心；臣之事君，义也，无适而非君也，无所逃于天地之间。是之谓大戒。是以夫事其亲者，不择地而安之，孝之至也；夫事其君者，不择事而安之，忠之盛也；自事其心者，哀乐不易施乎前，知其不可奈何而安之若命，德之至也。为人臣子者，固有所不得已。行事之情而忘其身，何暇至于悦生而恶死！夫子其行可矣！\n
        　　丘请复以所闻：凡交近则必相靡以信，远则必忠之以言。言必或传之。夫传两喜两怒之言，天下之难者也。夫两喜必多溢美之言，两怒必多溢恶之言。凡溢之类妄，妄则其信之也莫，莫则传言者殃。故法言曰：‘传其常情，无传其溢言，则几乎全。’\n
        　　且以巧斗力者，始乎阳，常卒乎阴，泰至则多奇巧；以礼饮酒者，始乎治，常卒乎乱，泰至则多奇乐。凡事亦然，始乎谅，常卒乎鄙；其作始也简，其将毕也必巨。言者，风波也；行者，实丧也。夫风波易以动，实丧易以危。故忿设无由，巧言偏辞。兽死不择音，气息勃然于是并生心厉。剋核太至，则必有不肖之心应之而不知其然也。苟为不知其然也，孰知其所终！故法言曰：‘无迁令，无劝成。过度益也。’迁令劝成殆事。美成在久，恶成不及改，可不慎与！且夫乘物以游心，托不得已以养中，至矣。何作为报也！莫若为致命，此其难者？”\n
        　　颜阖将傅卫灵公大子，而问于蘧伯玉曰；“有人于此，其德天杀。与之为无方则危吾国，与之为有方则危吾身。其知适足以知人之过，而不知其所以过。若然者，吾奈之何？”蘧伯玉曰：“善哉问乎！戒之，慎之，正女身哉！形莫若就，心莫若和。虽然，之二者有患。就不欲入，和不欲出。形就而入，且为颠为灭，为崩为蹶；心和而出，且为声为名，为妖为孽。彼且为婴儿，亦与之为婴儿；彼且为无町畦，亦与之为无町畦；彼且为无崖，亦与之为无崖；达之，入于无疵。\n
        　　汝不知夫螳螂乎？怒其臂以当车辙，不知其不胜任也，是其才之美者也。戒之，慎之，积伐而美者以犯之，几矣！\n
        　　汝不知夫养虎者乎？不敢以生物与之，为其杀之之怒也；不敢以全物与之，为其决之之怒也。时其饥饱，达其怒心。虎之与人异类，而媚养己者，顺也；故其杀者，逆也。\n
        　　夫爱马者，以筐盛矢，以蜃盛溺。适有蚊虻仆缘，而拊之不时，则缺衔毁首碎胸。意有所至而爱有所亡。可不慎邪？”\n
        　　匠石之齐，至于曲辕，见栎社树。其大蔽牛，絜之百围，其高临山十仞而后有枝，其可以舟者旁十数。观者如市，匠伯不顾，遂行不辍。弟子厌观之，走及匠石，曰：‘自吾执斧斤以随夫子，未尝见材如此其美也。先生不肯视，行不辍，何邪？”曰：“已矣，勿言之矣！散木也。以为舟则沉，以为棺椁则速腐，以为器则速毁，以为门户则液樠，以为柱则蠹，是不材之木也。无所可用，故能若是之寿。”\n
        　　匠石归，栎社见梦曰：“女将恶乎比予哉？若将比予于文木邪？夫楂梨橘柚果蓏之属，实熟则剥，剥则辱。大枝折，小枝泄。此以其能苦其生者也。故不终其天年而中道夭，自掊击于世俗者也。物莫不若是。且予求无所可用久矣！几死，乃今得之，为予大用。使予也而有用，且得有此大也邪？且也若与予也皆物也，奈何哉其相物也？而几死之散人，又恶知散木！“匠石觉而诊其梦。弟子曰：“趣取无用，则为社何邪？”曰：“密！若无言！彼亦直寄焉！以为不知己者诟厉也。不为社者，且几有翦乎！且也彼其所保与众异，而以义喻之，不亦远乎！”\n
        　　南伯子綦游乎商之丘，见大木焉，有异：结驷千乘，隐，将芘其所藾。子綦曰：“此何木也哉！此必有异材夫！”仰而视其细枝，则拳曲而不可以为栋梁；俯而视其大根，则轴解而不可以为棺椁；舐其叶，则口烂而为伤；嗅之，则使人狂醒三日而不已。子綦曰“此果不材之木也，以至于此其大也。嗟乎，醒三日而不已。子綦曰：“此果不材之木也，以至于此其大也。嗟乎，神人以此不材。”\n
        　　宋有荆氏者，宜楸柏桑。其拱把而上者，求狙猴之杙斩之；三围四围，求高名之丽者斩之；七围八围，贵人富商之家求禅傍者斩之。故未终其天年而中道之夭于斧斤，此材之患也。故解之以牛之白颡者，与豚之亢鼻者，与人有痔病者，不可以适河。此皆巫祝以知之矣，所以为不祥也。此乃神人之所以为大祥也。\n
        　　支离疏者，颐隐于齐，肩高于顶，会撮指天，五管在上，两髀为胁。挫针治繲，足以餬口；鼓荚播精，足以食十人。上征武士，则支离攘臂于其间；上有大役，则支离以有常疾不受功；上与病者粟，则受三锺与十束薪。夫支离者其形者，犹足以养其身，终其天年，又况支离其德者乎！\n
        　　孔子适楚，楚狂接舆游其门曰：“凤兮凤兮，何如德之衰也。来世不可待，往世不可追也。天下有道，圣人成焉；天下无道，圣人生焉。方今之时，仅免刑焉！福轻乎羽，莫之知载；祸重乎地，莫之知避。已乎，已乎！临人以德。殆乎，殆乎！画地而趋。迷阳迷阳，无伤吾行。吾行郤曲，无伤吾足。”\n
        　　山木，自寇也；膏火，自煎也。桂可食，故伐之；漆可用，故割之。人皆知有用之用，而莫知无用之用也。\n
        内篇·德充符第五\n
        　　鲁有兀者王骀，从之游者与仲尼相若。常季问于仲尼曰：“王骀，兀者也，从之游者与夫子中分鲁。立不教，坐不议。虚而往，实而归。固有不言之教，无形而心成者邪？是何人也？”仲尼曰：“夫子，圣人也，丘也直后而未往耳！丘将以为师，而况不若丘者乎！奚假鲁国，丘将引天下而与从之。”\n
        　　常季曰：“彼兀者也，而王先生，其与庸亦远矣。若然者，其用心也，独若之何？”仲尼曰：“死生亦大矣，而不得与之变；虽天地覆坠，亦将不与之遗；审乎无假而不与物迁，命物之化而守其宗也。”\n
        　　常季曰：“何谓也？”仲尼曰：“自其异者视之，肝胆楚越也；自其同者视之，万物皆一也。夫若然者，且不知耳目之所宜，而游心乎德之和。物视其所一而不见其所丧，视丧其足犹遗土也。”\n
        　　常季曰：“彼为己，以其知得其心，以其心得其常心。物何为最之哉？”仲尼曰：“人莫鉴于流水而鉴于止水。唯止能止众止。受命于地，唯松柏独也正，在冬夏青青；受命于天，唯尧、舜独也正，在万物之首。幸能正生，以正众生。夫保始之徵，不惧之实，勇士一人，雄入于九军。将求名而能自要者而犹若是，而况官天地、府万物、直寓六骸、象耳目、一知之所知而心未尝死者乎！彼且择日而登假，人则从是也。彼且何肯以物为事乎！”\n
        　　申徒嘉，兀者也，而与郑子产同师于伯昏无人。子产谓申徒嘉曰：“我先出则子止，子先出则我止。”其明日，又与合堂同席而坐。子产谓申徒嘉曰：“我先出则子止，子先出则我止。今我将出，子可以止乎？其未邪？且子见执政而不违，子齐执政乎？”申徒嘉曰：“先生之门固有执政焉如此哉？子而说子之执政而后人者也。闻之曰：‘鉴明则尘垢不止，止则不明也。久与贤人处则无过。’今子之所取大者，先生也，而犹出言若是，不亦过乎！”\n
        　　子产曰：“子既若是矣，犹与尧争善。计子之德，不足以自反邪？”申徒嘉曰：“自状其过以不当亡者众；不状其过以不当存者寡。知不可奈何而安之若命，唯有德者能之。游于羿之彀中。中央者，中地也；然而不中者，命也。人以其全足笑吾不全足者众矣，我怫然而怒，而适先生之所，则废然而反。不知先生之洗我以善邪？吾之自寐邪？吾与夫子游十九年，而未尝知吾兀者也。今子与我游于形骸之内，而子索我于形骸之外，不亦过乎！”子产蹴然改容更貌曰：“子无乃称！”\n
        　　鲁有兀者叔山无趾，踵见仲尼。仲尼曰：“子不谨，前既犯患若是矣。虽今来，何及矣！”无趾曰：“吾唯不知务而轻用吾身，吾是以亡足。今吾来也，犹有尊足者存，吾是以务全之也。夫天无不覆，地无不载，吾以夫子为天地，安知夫子之犹若是也！”孔子曰：“丘则陋矣！夫子胡不入乎？请讲以所闻。”无趾出。孔子曰：“弟子勉之！夫无趾，兀者也，犹务学以复补前行之恶，而况全德之人乎！”\n
        　　无趾语老聃曰：“孔丘之于至人，其未邪？彼何宾宾以学子为？彼且以蕲以諔诡幻怪之名闻，不知至人之以是为己桎梏邪？”老聃曰：“胡不直使彼以死生为一条，以可不可为一贯者，解其桎梏，其可乎？”无趾曰：“天刑之，安可解！”\n
        　　鲁哀公问于仲尼曰：“卫有恶人焉，曰哀骀它。丈夫与之处者，思而不能去也；妇人见之，请于父母曰：‘与为人妻，宁为夫子妾’者，数十而未止也。未尝有闻其唱者也，常和人而已矣。无君人之位以济乎人之死，无聚禄以望人之腹，又以恶骇天下，和而不唱，知不出乎四域，且而雌雄合乎前，是必有异乎人者也。寡人召而观之，果以恶骇天下。与寡人处，不至以月数，而寡人有意乎其为人也；不至乎期年，而寡人信之。国无宰，而寡人传国焉。闷然而后应，氾而若辞。寡人丑乎，卒授之国。无几何也，去寡人而行。寡人恤焉若有亡也，若无与乐是国也。是何人者也！”\n
        　　仲尼曰：“丘也尝使于楚矣，适见豚子食于其死母者。少焉眴若，皆弃之而走。不见己焉尔，不得其类焉尔。所爱其母者，非爱其形也，爱使其形者也。战而死者，其人之葬也不以翣资；刖者之屡，无为爱之。皆无其本矣。为天子之诸御：不爪翦，不穿耳；取妻者止于外，不得复使。形全犹足以为尔，而况全德之人乎！今哀骀它未言而信，无功而亲，使人授己国，唯恐其不受也，是必才全而德不形者也。”\n
        　　哀公曰：“何谓才全？”仲尼曰：“死生、存亡、穷达、贫富、贤与不肖、毁誉、饥渴、寒暑，是事之变、命之行也。日夜相代乎前，而知不能规乎其始者也。故不足以滑和，不可入于灵府。使之和豫，通而不失于兑。使日夜无隙，而与物为春，是接而生时于心者也。是之谓才全。”“何谓德不形？”曰：“平者，水停之盛也。其可以为法也，内保之而外不荡也。德者，成和之修也。德不形者，物不能离也。”\n
        　　哀公异日以告闵子曰：“始也吾以南面而君天下，执民之纪而忧其死，吾自以为至通矣。今吾闻至人之言，恐吾无其实，轻用吾身而亡吾国。吾与孔丘非君臣也，德友而已矣！”\n
        　　闉跂支离无脣说卫灵公，灵公说之，而视全人：其脰肩肩。甕盎大瘿说齐桓公，桓公说之，而视全人：其脰肩肩。故德有所长而形有所忘。人不忘其所忘而忘其所不忘，此谓诚忘。\n
        　　故圣人有所游，而知为孽，约为胶，德为接，工为商。圣人不谋，恶用知？不斵，恶用胶？无丧，恶用德？不货，恶用商？四者，天鬻也。天鬻者，天食也。既受食于天，又恶用人！\n
        　　有人之形，无人之情。有人之形，故群于人；无人之情，故是非不得于身。眇乎小哉，所以属于人也；謷乎大哉，独成其天。\n
        　　惠子谓庄子曰：“人故无情乎？”庄子曰：“然。”惠子曰：“人而无情，何以谓之人？”庄子曰：“道与之貌，天与之形，恶得不谓之人？”惠子曰：“既谓之人，恶得无情？”庄子曰：“是非吾所谓情也。吾所谓无情者，言人之不以好恶内伤其身，常因自然而不益生也。”惠子曰：“不益生，何以有其身？”庄子曰：“道与之貌，天与之形，无以好恶内伤其身。今子外乎子之神，劳乎子之精，倚树而吟，据槁梧而瞑。天选子之形，子以坚白鸣。”\n
        内篇·大宗师第六\n
        　　知天之所为，知人之所为者，至矣！知天之所为者，天而生也；知人之所为者，以其知之所知以养其知之所不知，终其天年而不中道夭者，是知之盛也。虽然，有患：夫知有所待而后当，其所待者特未定也。庸讵知吾所谓天之非人乎？所谓人之非天乎？且有真人而后有真知。\n
        　　何谓真人？古之真人，不逆寡，不雄成，不谟士。若然者，过而弗悔，当而不自得也。若然者，登高不栗，入水不濡，入火不热，是知之能登假于道者也若此。\n
        　　古之真人，其寝不梦，其觉无忧，其食不甘，其息深深。真人之息以踵，众人之息以喉。屈服者，其嗌言若哇。其耆欲深者，其天机浅。\n
        　　古之真人，不知说生，不知恶死。其出不欣，其入不距。翛然而往，翛然而来而已矣。不忘其所始，不求其所终。受而喜之，忘而复之。是之谓不以心捐道，不以人助天，是之谓真人。若然者，其心志，其容寂，其颡鼽。凄然似秋，暖然似春，喜怒通四时，与物有宜而莫知其极。故圣人之用兵也，亡国而不失人心。利泽施乎万世，不为爱人。故乐通物，非圣人也；有亲，非仁也；天时，非贤也；利害不通，非君子也；行名失己，非士也；亡身不真，非役人也。若狐不偕、务光、伯夷、叔齐、箕子、胥余、纪他、申徒狄，是役人之役，适人之适，而不自适其适者也。\n
        　　古之真人，其状义而不朋，若不足而不承；与乎其觚而不坚也，张乎其虚而不华也；邴邴乎其似喜也，崔崔乎其不得已也，滀乎进我色也，与乎止我德也，广乎其似世也，謷乎其未可制也，连乎其似好闭也，悗乎忘其言也。以刑为体，以礼为翼，以知为时，以德为循。以刑为体者，绰乎其杀也；以礼为翼者，所以行于世也；以知为时者，不得已于事也；以德为循者，言其与有足者至于丘也，而人真以为勤行者也。故其好之也一，其弗好之也一。其一也一，其不一也一。其一与天为徒，其不一与人为徒，天与人不相胜也，是之谓真人。\n
        　　死生，命也；其有夜旦之常，天也。人之有所不得与，皆物之情也。彼特以天为父，而身犹爱之，而况其卓乎！人特以有君为愈乎己，而身犹死之，而况其真乎！\n
        　　泉涸，鱼相与处于陆，相呴以湿，相濡以沫，不如相忘于江湖。与其誉尧而非桀也，不如两忘而化其道。\n
        　　夫大块载我以形，劳我以生，佚我以老，息我以死。故善吾生者，乃所以善吾死也。夫藏舟于壑，藏山于泽，谓之固矣！然而夜半有力者负之而走，昧者不知也。藏小大有宜，犹有所循。若夫藏天下于天下而不得所循，是恒物之大情也。特犯人之形而犹喜之。若人之形者，万化而未始有极也，其为乐可胜计邪？故圣人将游于物之所不得循而皆存。善妖善老，善始善终，人犹效之，而况万物之所系而一化之所待乎！\n
        　　夫道有情有信，无为无形；可传而不可受，可得而不可见；自本自根，未有天地，自古以固存；神鬼神帝，生天生地；在太极之先而不为高，在六极之下而不为深，先天地生而不为久，长于上古而不为老。豨韦氏得之，以挈天地；伏戏氏得之，以袭气母；维斗得之，终古不忒；日月得之，终古不息；勘坏得之，以袭昆仑；冯夷得之，以游大川；肩吾得之，以处大山；黄帝得之，以登云天；颛顼得之，以处玄宫；禺强得之，立乎北极；西王母得之，坐乎少广，莫知其始，莫知其终；彭祖得之，上及有虞，下及及五伯；傅说得之，以相武丁，奄有天下，乘东维、骑箕尾而比于列星。\n
        　　南伯子葵问乎女偊曰：“子之年长矣，而色若孺子，何也？”曰：“吾闻道矣。”南伯子葵曰：“道可得学邪？”曰：“恶！恶可！子非其人也。夫卜梁倚有圣人之才而无圣人之道，我有圣人之道而无圣人之才。吾欲以教之，庶几其果为圣人乎？不然，以圣人之道告圣人之才，亦易矣。吾犹守而告之，参日而后能外天下；已外天下矣，吾又守之，七日而后能外物；已外物矣，吾又守之，九日而后能外生；已外生矣，而后能朝彻；朝彻而后能见独；见独而后能无古今；无古今而后能入于不死不生。杀生者不死，生生者不生。其为物无不将也，无不迎也，无不毁也，无不成也。其名为撄宁。撄宁也者，撄而后成者也。。”\n
        　　南伯子葵曰：“子独恶乎闻之？”曰：“闻诸副墨之子，副墨之子闻诸洛诵之孙，洛诵之孙闻之瞻明，瞻明闻之聂许，聂许闻之需役，需役闻之于讴，于讴闻之玄冥，玄冥闻之参寥，参寥闻之疑始。”\n
        　　子祀、子舆、子犁、子来四人相与语曰：“孰能以无为首，以生为脊，以死为尻；孰知死生存亡之一体者，吾与之友矣！“四人相视而笑，莫逆于心，遂相与为友。俄而子舆有病，子祀往问之。曰：“伟哉，夫造物者将以予为此拘拘也。”曲偻发背，上有五管，颐隐于齐，肩高于顶，句赘指天，阴阳之气有沴，其心闲而无事，胼藓而鉴于井，曰：“嗟乎！夫造物者又将以予为此拘拘也。”\n
        　　子祀曰：“女恶之乎？”曰：“亡，予何恶！浸假而化予之左臂以为鸡，予因以求时夜；浸假而化予之右臂以为弹，予因以求鴞炙；浸假而化予之尻以为轮，以神为马，予因以乘之，岂更驾哉！且夫得者，时也；失者，顺也。安时而处顺，哀乐不能入也，此古之所谓县解也，而不能自解者，物有结之。且夫物不胜天久矣，吾又何恶焉！”\n
        　　俄而子来有病，喘喘然将死。其妻子环而泣之。子犁往问之，曰：“叱！避！无怛化！”倚其户与之语曰：“伟哉造化！又将奚以汝为？将奚以汝适？以汝为鼠肝乎？以汝为虫臂乎？”子来曰：“父母于子，东西南北，唯命之从。阴阳于人，不翅于父母。彼近吾死而我不听，我则悍矣，彼何罪焉？夫大块以载我以形，劳我以生，佚我以老，息我以死。故善吾生者，乃所以善吾死也。今大冶铸金，金踊跃曰：‘我且必为镆铘！‘大冶必以为不祥之金。今一犯人之形而曰：‘人耳！人耳！‘夫造化者必以为不祥之人。今一以天地为大炉，以造化为大冶，恶乎往而不可哉！”成然寐，蘧然觉。\n
        　　子桑户、孟子反、子琴张三人相与友曰：“孰能相与于无相与，相为于无相为；孰能登天游雾，挠挑无极，相忘以生，无所穷终！”三人相视而笑，莫逆于心，遂相与友。\n
        　　莫然有间，而子桑户死，未葬。孔子闻之，使子贡往侍事焉。或编曲，或鼓琴，相和而歌曰：“嗟来桑户乎！嗟来桑户乎！而已反其真，而我犹为人猗！”子贡趋而进曰：“敢问临尸而歌，礼乎？”二人相视而笑曰：“是恶知礼意！”子贡反，以告孔子曰：“彼何人者邪？修行无有而外其形骸，临尸而歌，颜色不变，无以命之。彼何人者邪？”孔子曰：“彼游方之外者也，而丘游方之内者也。外内不相及，而丘使女往吊之，丘则陋矣！彼方且与造物者为人，而游乎天地之一气。彼以生为附赘县疣，以死为决痪溃痈。夫若然者，又恶知死生先后之所在！假于异物，托于同体；忘其肝胆，遗其耳目；反复终始，不知端倪；芒然仿徨乎尘垢之外，逍遥乎无为之业。彼又恶能愦愦然为世俗之礼，以观众人之耳目哉！”\n
        　　子贡曰：“然则夫子何方之依？”孔子曰：“丘，天之戮民也。虽然，吾与汝共之。”子贡曰：“敢问其方？”孔子曰：“鱼相造乎水，人相造乎道。相造乎水者，穿池而养给；相造乎道者，无事而生定。故曰：鱼相忘乎江湖，人相忘乎道术。“子贡曰：“敢问畸人？”曰：“畸人者，畸于人而侔于天。故曰：天之小人，人之君子；人之君子，天之小人也。”\n
        　　颜回问仲尼曰：“孟孙才，其母死，哭泣无涕，中心不戚，居丧不哀。无是三者，以善处丧盖鲁国，固有无其实而得其名者乎？回壹怪之。”仲尼曰：“夫孟孙氏尽之矣，进于知矣，唯简之而不得，夫已有所简矣。孟孙氏不知所以生，不知所以死。不知就先，不知就后。若化为物，以待其所不知之化已乎。且方将化，恶知不化哉？方将不化，恶知已化哉？吾特与汝，其梦未始觉者邪！且彼有骇形而无损心，有旦宅而无情死。孟孙氏特觉，人哭亦哭，是自其所以乃。且也相与‘吾之’耳矣，庸讵知吾所谓‘吾之’乎？且汝梦为鸟而厉乎天，梦为鱼而没于渊。不识今之言者，其觉者乎？其梦者乎？造适不及笑，献笑不及排，安排而去化，乃入于寥天一。”\n
        　　意而子见许由，许由曰：“尧何以资汝？”意而子曰：“尧谓我：汝必躬服仁义而明言是非。”许由曰：“而奚来为轵？夫尧既已黥汝以仁义，而劓汝以是非矣。汝将何以游夫遥荡恣睢转徙之涂乎？”意而子曰：“虽然，吾愿游于其藩。”许由曰：“不然。夫盲者无以与乎眉目颜色之好，瞽者无以与乎青黄黼黻之观。”意而子曰：“夫无庄之失其美，据梁之失其力，黄帝之亡其知，皆在炉捶之间耳。庸讵知夫造物者之不息我黥而补我劓，使我乘成以随先生邪？”许由曰：“噫！未可知也。我为汝言其大略：吾师乎！吾师乎！赍万物而不为义，泽及万世而不为仁，长于上古而不为老，覆载天地、刻雕众形而不为巧。此所游已！\n
        　　颜回曰：“回益矣。”仲尼曰：“何谓也？”曰：“回忘仁义矣。”曰：“可矣，犹未也。”他日复见，曰：“回益矣。“曰：“何谓也？”曰：“回忘礼乐矣！”曰：“可矣，犹未也。”他日复见，曰：“回益矣！”曰：“何谓也？”曰：“回坐忘矣。”仲尼蹴然曰：“何谓坐忘？”颜回曰：“堕肢体，黜聪明，离形去知，同于大通，此谓坐忘。”仲尼曰：“同则无好也，化则无常也。而果其贤乎！丘也请从而后也。”\n
        　　子舆与子桑友。而霖雨十日，子舆曰：“子桑殆病矣！”裹饭而往食之。至子桑之门，则若歌若哭，鼓琴曰：“父邪！母邪！天乎！人乎！”有不任其声而趋举其诗焉。子舆入，曰：“子之歌诗，何故若是？”曰：“吾思夫使我至此极者而弗得也。父母岂欲吾贫哉？天无私覆，地无私载，天地岂私贫我哉？求其为之者而不得也！然而至此极者，命也夫！”\n
        内篇·应帝王第七\n
        　　啮缺问于王倪，四问而四不知。啮缺因跃而大喜，行以告蒲衣子。蒲衣子曰：“而乃今知之乎？有虞氏不及泰氏。有虞氏其犹藏仁以要人，亦得人矣，而未始出于非人。泰氏其卧徐徐，其觉于于。一以己为马，一以己为牛。其知情信，其德甚真，而未始入于非人。”\n
        　　肩吾见狂接舆。狂接舆曰：“日中始何以语女？”肩吾曰：“告我：君人者以己出经式义度，人孰敢不听而化诸！”狂接舆曰：“是欺德也。其于治天下也，犹涉海凿河而使蚊负山也。夫圣人之治也，治外夫？正而后行，确乎能其事者而已矣。且鸟高飞以避矰弋之害，鼷鼠深穴乎神丘之下以避熏凿之患，而曾二虫之无知？”\n
        　　天根游于殷阳，至蓼水之上，适遭无名人而问焉，曰：“请问为天下。”无名人曰：“去！汝鄙人也，何问之不豫也！予方将与造物者为人，厌则又乘夫莽眇之鸟，以出六极之外，而游无何有之乡，以处圹埌之野。汝又何帛以治天下感予之心为？”又复问，无名人曰：“汝游心于淡，合气于漠，顺物自然而无容私焉，而天下治矣。”\n
        　　阳子居见老聃，曰：“有人于此，向疾强梁，物彻疏明，学道不倦，如是者，可比明王乎？”老聃曰：“是於圣人也，胥易技系，劳形怵心者也。且也虎豹之文来田，猨狙之便执嫠之狗来藉。如是者，可比明王乎？”阳子居蹴然曰：“敢问明王之治。”老聃曰：“明王之治：功盖天下而似不自己，化贷万物而民弗恃。有莫举名，使物自喜。立乎不测，而游于无有者也。”\n
        　　郑有神巫曰季咸，知人之死生、存亡、祸福、寿夭，期以岁月旬日若神。郑人见之，皆弃而走。列子见之而心醉，归，以告壶子，曰：“始吾以夫子之道为至矣，则又有至焉者矣。“壶子曰：“吾与汝既其文，未既其实。而固得道与？众雌而无雄，而又奚卵焉！而以道与世亢，必信，夫故使人得而相汝。尝试与来，以予示之。”\n
        　　明日，列子与之见壶子。出而谓列子曰：“嘻！子之先生死矣！弗活矣！不以旬数矣！吾见怪焉，见湿灰焉。”列子入，泣涕沾襟以告壶子。壶子曰：“乡吾示之以地文，萌乎不震不正，是殆见吾杜德机也。尝又与来。”明日，又与之见壶子。出而谓列子曰：“幸矣！子之先生遇我也，有瘳矣！全然有生矣！吾见其杜权矣！”列子入，以告壶子。壶子曰：“乡吾示之以天壤，名实不入，而机发于踵。是殆见吾善者机也。尝又与来。”明日，又与之见壶子。出而谓列子曰：“子之先生不齐，吾无得而相焉。试齐，且复相之。”列子入，以告壶子。壶子曰：“吾乡示之以以太冲莫胜，是殆见吾衡气机也。鲵桓之审为渊，止水之审为渊，流水之审为渊。渊有九名，此处三焉。尝又与来。”明日，又与之见壶子。立未定，自失而走。壶子曰：“追之！”列子追之不及。反，以报壶子曰：“已灭矣，已失矣，吾弗及已。”壶子曰：“乡吾示之以未始出吾宗。吾与之虚而委蛇，不知其谁何，因以为弟靡，因以为波流，故逃也。”然后列子自以为未始学而归。三年不出，为其妻爨，食豕如食人，于事无与亲。雕琢复朴，块然独以其形立。纷而封哉，一以是终。\n
        　　无为名尸，无为谋府，无为事任，无为知主。体尽无穷，而游无朕。尽其所受乎天而无见得，亦虚而已！至人之用心若镜，不将不逆，应而不藏，故能胜物而不伤。\n
        　　南海之帝为儵北海之帝为忽，中央之帝为浑沌。儵与忽时相与遇于浑沌之地，浑沌待之甚善。儵与忽谋报浑沌之德，曰：“人皆有七窍以视听食息此独无有，尝试凿之。”日凿一窍，七日而浑沌死。\n
        外篇·骈拇第八\n
        　　骈拇枝指出乎性哉，而侈于德；附赘县疣出乎形哉，而侈于性；多方乎仁义而用之者，列于五藏哉，而非道德之正也。是故骈于足者，连无用之肉也；枝于手者，树无用之指也；多方骈枝于五藏之情者，淫僻于仁义之行，而多方于聪明之用也。\n
        　　是故骈于明者，乱五色，淫文章，青黄黼黻之煌煌非乎？而离朱是已！多于聪者，乱五声，淫六律，金石丝竹黄钟大吕之声非乎？而师旷是已！枝于仁者，擢德塞性以收名声，使天下簧鼓以奉不及之法非乎？而曾、史是已！骈于辩者，累瓦结绳窜句，游心于坚白同异之间，而敝跬誉无用之言非乎？而杨、墨是已！故此皆多骈旁枝之道，非天下之至正也。\n
        　　彼正正者，不失其性命之情。故合者不为骈，而枝者不为跂；长者不为有余，短者不为不足。是故凫胫虽短，续之则忧；鹤胫虽长，断之则悲。故性长非所断，性短非所续，无所去忧也。\n
        　　意仁义其非人情乎！彼仁人何其多忧也。且夫骈于拇者，决之则泣；枝于手者，龁之则啼。二者或有余于数，或不足于数，其于忧一也。今世之仁人，蒿目而忧世之患；不仁之人，决性命之情而饕贵富。故意仁义其非人情乎！自三代以下者，天下何其嚣嚣也。\n
        　　且夫待钩绳规矩而正者，是削其性者也；待绳约胶漆而固者，是侵其德者也；屈折礼乐，呴俞仁义，以慰天下之心者，此失其常然也。天下有常然。常然者，曲者不以钩，直者不以绳，圆者不以规，方者不以矩，附离不以胶漆，约束不以纆索。故天下诱然皆生，而不知其所以生；同焉皆得，而不知其所以得。故古今不二，不可亏也。则仁义又奚连连如胶漆纆索而游乎道德之间为哉！使天下惑也！\n
        　　夫小惑易方，大惑易性。何以知其然邪？自虞氏招仁义以挠天下也，天下莫不奔命于仁义。是非以仁义易其性与？故尝试论之：自三代以下者，天下莫不以物易其性矣！小人则以身殉利；士则以身殉名；大夫则以身殉家；圣人则以身殉天下。故此数子者，事业不同，名声异号，其于伤性以身为殉，一也。\n
        　　臧与谷，二人相与牧羊而俱亡其羊。问臧奚事，则挟策读书；问谷奚事，则博塞以游。二人者，事业不同，其于亡羊均也。\n
        　　伯夷死名于首阳之下，盗跖死利于东陵之上。二人者，所死不同，其于残生伤性均也。奚必伯夷之是而盗跖之非乎？天下尽殉也：彼其所殉仁义也，则俗谓之君子；其所殉货财也，则俗谓之小人。其殉一也，则有君子焉，有小人焉。若其残生损性，则盗跖亦伯夷已，又恶取君子小人于其间哉！\n
        　　且夫属其性乎仁义者，虽通如曾、史，非吾所谓臧也；属其性于五味，虽通如俞儿，非吾所谓臧也；属其性乎五声，虽通如师旷，非吾所谓聪也；属其性乎五色，虽通如离朱，非吾所谓明也。吾所谓臧者，非所谓仁义之谓也，臧于其德而已矣；吾所谓臧者，非所谓仁义之谓也，任其性命之情而已矣；吾所谓聪者，非谓其闻彼也，自闻而已矣；吾所谓明者，非谓其见彼也，自见而已矣。夫不自见而见彼，不自得而得彼者，是得人之得而不自得其得者也，适人之适而不自适其适者也。夫适人之适而不自适其适，虽盗跖与伯夷，是同为淫僻也。余愧乎道德，是以上不敢为仁义之操，而下不敢为淫僻之行也。\n
        外篇·马蹄第九\n
        　　马，蹄可以践霜雪，毛可以御风寒。龁草饮水翘足而陆此马之真性也。虽有义台路寝，无所用之。及至伯乐，曰：“我善治马。”烧之，剔之，刻之，雒之。连之以羁絷，编之以皂栈，马之死者十二三矣！饥之渴之，驰之骤之，整之齐之，前有橛饰之患，而后有鞭筴之威，而马之死者已过半矣！陶者曰：“我善治埴。”圆者中规，方者中矩。匠人曰：“我善治木。”曲者中钩，直者应绳。夫埴木之性，岂欲中规矩钩绳哉！然且世世称之曰：“伯乐善治马，而陶匠善治埴木。”此亦治天下者之过也。\n
        　　吾意善治天下者不然。彼民有常性，织而衣，耕而食，是谓同德。一而不党，命曰天放。故至德之世，其行填填，其视颠颠。当是时也，山无蹊隧，泽无舟梁；万物群生，连属其乡；禽兽成群，草木遂长。是故禽兽可系羁而游，鸟鹊之巢可攀援而窥。夫至德之世，同与禽兽居，族与万物并。恶乎知君子小人哉！同乎无知，其德不离；同乎无欲，是谓素朴。素朴而民性得矣。及至圣人，蹩躠为仁，踶跂为义，而天下始疑矣。澶漫为乐，摘僻为礼，而天下始分矣。故纯朴不残，孰为牺尊！白玉不毁，孰为珪璋！道德不废，安取仁义！性情不离，安用礼乐！五色不乱，孰为文采！五声不乱，孰应六律！\n
        　　夫残朴以为器，工匠之罪也；毁道德以为仁义，圣人之过也。夫马陆居则食草饮水，喜则交颈相靡，怒则分背相踢。马知已此矣！夫加之以衡扼，齐之以月题，而马知介倪闉扼鸷曼诡衔窃辔。故马之知而能至盗者，伯乐之罪也。夫赫胥氏之时，民居不知所为，行不知所之，含哺而熙，鼓腹而游。民能已此矣！及至圣人，屈折礼乐以匡天下之形，县跂仁义以慰天下之心，而民乃始踶跂好知，争归于利，不可止也。此亦圣人之过也。\n
        外篇·胠箧第十\n
        　　将为胠箧探囊发匮之盗而为守备，则必摄缄腾，固扃鐍，此世俗之所谓知也。然而巨盗至，则负匮揭箧担囊而趋，唯恐缄腾扃鐍之不固也。然则乡之所谓知者，不乃为大盗积者也？\n
        　　故尝试论之：世俗之所谓知者，有不为大盗积者乎？所谓圣者，有不为大盗守者乎？何以知其然邪？昔者齐国邻邑相望，鸡狗之音相闻，罔罟之所布，耒耨之所刺，方二千余里。阖四竟之内，所以立宗庙社稷，治邑屋州闾乡曲者，曷尝不法圣人哉？然而田成子一旦杀齐君而盗其国，所盗者岂独其国邪？并与其圣知之法而盗之，故田成子有乎盗贼之名，而身处尧舜之安。小国不敢非，大国不敢诛，十二世有齐国，则是不乃窃齐国并与其圣知之法以守其盗贼之身乎？\n
        　　尝试论之：世俗之所谓至知者，有不为大盗积者乎？所谓至圣者，有不为大盗守者乎？何以知其然邪？昔者龙逢斩，比干剖，苌弘胣，子胥靡。故四子之贤而身不免乎戮。故跖之徒问于跖曰：“盗亦有道乎？”跖曰：“何适而无有道邪？夫妄意室中之藏，圣也；入先，勇也；出后，义也；知可否，知也；分均，仁也。五者不备而能成大盗者，天下未之有也。”由是观之，善人不得圣人之道不立，跖不得圣人之道不行。天下之善人少而不善人多，则圣人之利天下也少而害天下也多。故曰：唇竭则齿寒，鲁酒薄而邯郸围，圣人生而大盗起。掊击圣人，纵舍盗贼，而天下始治矣。\n
        　　夫川竭而谷虚，丘夷而渊实。圣人已死，则大盗不起，天下平而无故矣！圣人不死，大盗不止。虽重圣人而治天下，则是重利盗跖也。为之斗斛以量之，则并与斗斛而窃之；为之权衡以称之，则并与权衡而窃之；为之符玺以信之，则并与符玺而窃之，为之仁义以矫之，则并与仁义而窃之。何以知其然邪？彼窃钩者诛，窃国者为诸侯，诸侯之门而仁义存焉，则是非窃仁义圣知邪？故逐于大盗，揭诸侯，窃仁义并斗斛权衡符玺之利者，虽有轩冕之赏弗能劝，斧钺之威弗能禁。此重利盗跖而使不可禁者，是乃圣人之过也。\n
        　　故曰：“鱼不可脱于渊，国之利器不可以示人。”彼圣人者，天下之利器也，非所以明天下也。故绝圣弃知，大盗乃止；掷玉毁珠，小盗不起；焚符破玺，而民朴鄙；掊斗折衡，而民不争；殚残天下之圣法，而民始可与论议；擢乱六律，铄绝竽瑟，塞瞽旷之耳，而天下始人含其聪矣；灭文章，散五采，胶离朱之目，而天下始人含其明矣。毁绝钩绳而弃规矩，攦工倕之指，而天下始人有其巧矣。故曰：大巧若拙。削曾、史之行，钳杨、墨之口，攘弃仁义，而天下之德始玄同矣。彼人含其明，则天下不铄矣；人含其聪，则天下不累矣；人含其知，则天下不惑矣；人含其德，则天下不僻矣。彼曾、史、杨、墨、师旷、工倕、离朱者，皆外立其德而爚乱天下者也，法之所无用也。\n
        　　子独不知至德之世乎？昔者容成氏、大庭氏、伯皇氏、中央氏、栗陆氏、骊畜氏、轩辕氏、赫胥氏、尊卢氏、祝融氏、伏戏氏、神农氏，当是时也，民结绳而用之。甘其食，美其服，乐其俗，安其居，邻国相望，鸡狗之音相闻，民至老死而不相往来。若此之时，则至治已。今遂至使民延颈举踵，曰“某所有贤者”，赢粮而趣之，则内弃其亲而外去其主之事，足迹接乎诸侯之境，车轨结乎千里之外。则是上好知之过也！\n
        　　上诚好知而无道，则天下大乱矣！何以知其然邪？夫弓弩毕弋机变之知多，则鸟乱于上矣；钩饵罔罟罾笱之知多，则鱼乱于水矣；削格罗落罝罘之知多，则兽乱于泽矣；知诈渐毒、颉滑坚白、解垢同异之变多，则俗惑于辩矣。故天下每每大乱，罪在于好知。故天下皆知求其所不知而莫知求其所已知者，皆知非其所不善而莫知非其所已善者，是以大乱。故上悖日月之明，下烁山川之精，中堕四时之施，惴耎之虫，肖翘之物，莫不失其性。甚矣，夫好知之乱天下也！自三代以下者是已！舍夫种种之机而悦夫役役之佞；释夫恬淡无为而悦夫啍啍之意，啍啍已乱天下矣！\n
        外篇·在宥第十一\n
        　　闻在宥天下，不闻治天下也。在之也者，恐天下之淫其性也；宥之也者，恐天下之迁其德也。天下不淫其性，不迁其德，有治天下者哉？昔尧之治天下也，使天下欣欣焉人乐其性，是不恬也；桀之治天下也，使天下瘁瘁焉人苦其性，是不愉也。夫不恬不愉。非德也；非德也而可长久者，天下无之。\n
        　　人大喜邪，毗于阳；大怒邪，毗于阴。阴阳并毗，四时不至，寒暑之和不成，其反伤人之形乎！使人喜怒失位，居处无常，思虑不自得，中道不成章。于是乎天下始乔诘卓鸷，而后有盗跖、曾、史之行。故举天下以赏其善者不足，举天下以罚其恶者不给。故天下之大不足以赏罚。自三代以下者，匈匈焉终以赏罚为事，彼何暇安其性命之情哉！\n
        　　而且说明邪，是淫于色也；说聪邪，是淫于声也；说仁邪，是乱于德也；说义邪，是悖于理也；说礼邪，是相于技也；说乐邪，是相于淫也；说圣邪，是相于艺也；说知邪，是相于疵也。天下将安其性命之情，之八者，存可也，亡可也。天下将不安其性命之情，之八者，乃始脔卷囗（左“犭”右“仓”）囊而乱天下也。而天下乃始尊之惜之。甚矣，天下之惑也！岂直过也而去之邪！乃齐戒以言之，跪坐以进之，鼓歌以舞之。吾若是何哉！\n
        　　故君子不得已而临莅天下，莫若无为。无为也，而后安其性命之情。故贵以身于为天下，则可以托天下；爱以身于为天下，则可以寄天下。故君子苟能无解其五藏，无擢其聪明，尸居而龙见，渊默而雷声，神动而天随，从容无为而万物炊累焉。吾又何暇治天下哉！\n
        　　崔瞿问于老聃曰：“不治天下，安藏人心？”老聃曰：“女慎，无撄人心。人心排下而进上，上下囚杀，淖约柔乎刚强，廉刿雕琢，其热焦火，其寒凝冰，其疾俯仰之间而再抚四海之外。其居也，渊而静；其动也，县而天。偾骄而不可系者，其唯人心乎！昔者黄帝始以仁义撄人之心，尧、舜于是乎股无胈，胫无毛，以养天下之形。愁其五藏以为仁义，矜其血气以规法度。然犹有不胜也。尧于是放讙兜于崇山，投三苗于三峗，流共工于幽都，此不胜天下也，夫施及三王而天下大骇矣。下有桀、跖，上有曾、史，而儒墨毕起。于是乎喜怒相疑，愚知相欺，善否相非，诞信相讥，而天下衰矣；大德不同，而性命烂漫矣；天下好知，而百姓求竭矣。于是乎斤锯制焉，绳墨杀焉，椎凿决焉。天下脊脊大乱，罪在撄人心。故贤者伏处大山嵁岩之下，而万乘之君忧栗乎庙堂之上。今世殊死者相枕也，桁杨者相推也，形戮者相望也，而儒墨乃始离跂攘臂乎桎梏之间。意，甚矣哉！其无愧而不知耻也甚矣！吾未知圣知之不为桁杨椄槢也，仁义之不为桎梏凿枘也，焉知曾、史之不为桀、跖嚆矢也！故曰：绝圣弃知，而天下大治。\n
        　　黄帝立为天子十九年，令行天下，闻广成子在于空同之上，故往见之，曰：“我闻吾子达于至道，敢问至道之精。吾欲取天地之精，以佐五谷，以养民人。吾又欲官阴阳以遂群生，为之奈何？”广成子曰：“而所欲问者，物之质也；而所欲官者，物之残也。自而治天下，云气不待族而雨，草木不待黄而落，日月之光益以荒矣，而佞人之心翦翦者，又奚足以语至道！”黄帝退，捐天下，筑特室，席白茅，闲居三月，复往邀之。广成子南首而卧，黄帝顺下风膝行而进，再拜稽首而问曰：“闻吾子达于至道，敢问：治身奈何而可以长久？”广成子蹶然而起，曰：“善哉问乎！来，吾语女至道：至道之精，窈窈冥冥；至道之极，昏昏默默。无视无听，抱神以静，形将自正。必静必清，无劳女形，无摇女精，乃可以长生。目无所见，耳无所闻，心无所知，女神将守形，形乃长生。慎女内，闭女外，多知为败。我为女遂于大明之上矣，至彼至阳之原也；为女入于窈冥之门矣，至彼至阴之原也。天地有官，阴阳有藏。慎守女身，物将自壮。我守其一以处其和。故我修身千二百岁矣，吾形未常衰。”黄帝再拜稽首曰：“广成子之谓天矣！”广成子曰：“来！余语女：彼其物无穷，而人皆以为有终；彼其物无测，而人皆以为有极。得吾道者，上为皇而下为王；失吾道者，上见光而下为土。今夫百昌皆生于土而反于土。故余将去女，入无穷之门，以游无极之野。吾与日月参光，吾与天地为常。当我缗乎，远我昏乎！人其尽死，而我独存乎！”\n
        　　云将东游，过扶摇之枝而适遭鸿蒙。鸿蒙方将拊脾雀跃而游。云将见之，倘然止，贽然立，曰：“叟何人邪？叟何为此？”鸿蒙拊脾雀跃不辍，对云将曰：“游！”云将曰：“朕愿有问也。”鸿蒙仰而视云将曰：“吁！”云将曰：“天气不和，地气郁结，六气不调，四时不节。今我愿合六气之精以育群生，为之奈何？”鸿蒙拊脾雀跃掉头曰：“吾弗知！吾弗知！”云将不得问。又三年，东游，过有宋之野，而适遭鸿蒙。云将大喜，行趋而进曰：“天忘朕邪？天忘朕邪？”再拜稽首，愿闻于鸿蒙。鸿蒙曰：“浮游不知所求，猖狂不知所往，游者鞅掌，以观无妄。朕又何知！”云将曰：“朕也自以为猖狂，而民随予所往；朕也不得已于民，今则民之放也！愿闻一言。”鸿蒙曰：“乱天之经，逆物之情，玄天弗成，解兽之群而鸟皆夜鸣，灾及草木，祸及止虫。意！治人之过也。”云将曰：“然则吾奈何？”鸿蒙曰：“意！毒哉！僊僊乎归矣！“云将曰：“吾遇天难，愿闻一言。”鸿蒙曰：“意！心养！汝徒处无为，而物自化。堕尔形体，吐尔聪明，伦与物忘，大同乎涬溟。解心释神，莫然无魂。万物云云，各复其根，各复其根而不知。浑浑沌沌，终身不离。若彼知之，乃是离之。无问其名，无窥其情，物固自生。”云将曰：“天降朕以德，示朕以默。躬身求之，乃今得也。”再拜稽首，起辞而行。\n
        　　世俗之人，皆喜人之同乎己而恶人之异于己也。同于己而欲之，异于己而不欲者，以出乎众为心也。夫以出乎众为心者，曷常出乎众哉？因众以宁所闻，不如众技众矣。而欲为人之国者，此揽乎三王之利而不见其患者也。此以人之国侥幸也。几何侥幸而不丧人之国乎？其存人之国也，无万分之一；而丧人之国也，一不成而万有余丧矣！悲夫，有土者之不知也！夫有土者，有大物也。有大物者，不可以物。物而不物，故能物物。明乎物物者之非物也，岂独治天下百姓而已哉！出入六合，游乎九州，独往独来，是谓独有。独有之人，是之谓至贵。\n
        　　大人之教，若形之于影，声之于响，有问而应之，尽其所怀，为天下配。处乎无响。行乎无方。挈汝适复之，挠挠以游无端，出入无旁，与日无始。颂论形躯，合乎大同。大同而无己。无己，恶乎得有有。睹有者，昔之君子；睹无者，天地之友。\n
        　　贱而不可不任者，物也；卑而不可不因者，民也；匿而不可不为者，事也；粗而不可不陈者，法也；远而不可不居者，义也；亲而不可不广者，仁也；节而不可不积者，礼也；中而不可不高者，德也；一而不可不易者，道也；神而不可不为者，天也。故圣人观于天而不助，成于德而不累，出于道而不谋，会于仁而不恃，薄于义而不积，应于礼而不讳，接于事而不辞，齐于法而不乱，恃于民而不轻，因于物而不去。物者莫足为也，而不可不为。不明于天者，不纯于德；不通于道者，无自而可；不明于道者，悲夫！何谓道？有天道，有人道。无为而尊者，天道也；有为而累者，人道也。主者，天道也；臣者，人道也。天道之与人道也，相去远矣，不可不察也。\n
        外篇·天地第十二\n
        　　天地虽大，其化均也；万物虽多，其治一也；人卒虽众，其主君也。君原于德而成于天。故曰：玄古之君天下，无为也，天德而已矣。以道观言而天下之君正；以道观分而君臣之义明；以道观能而天下之官治；以道泛观而万物之应备。故通于天地者，德也；行于万物者，道也；上治人者，事也；能有所艺者，技也。技兼于事，事兼于义，义兼于德，德兼于道，道兼于天。故曰：古之畜天下者，无欲而天下足，无为而万物化，渊静而百姓定。《记》曰：“通于一而万事毕，无心得而鬼神服。”\n
        　　夫子曰：“夫道，覆载万物者也，洋洋乎大哉！君子不可以不刳心焉。无为为之之谓天，无为言之之谓德，爱人利物之谓仁，不同同之之谓大，行不崖异之谓宽，有万不同之谓富。故执德之谓纪，德成之谓立，循于道之谓备，不以物挫志之谓完。君子明于此十者，则韬乎其事心之大也，沛乎其为万物逝也。若然者，藏金于山，藏珠于渊；不利货财，不近贵富；不乐寿，不哀夭；不荣通，不丑穷。不拘一世之利以为己私分，不以王天下为己处显。显则明。万物一府，死生同状。”\n
        　　夫子曰：“夫道，渊乎其居也，漻乎其清也。金石不得无以鸣。故金石有声，不考不鸣。万物孰能定之！夫王德之人，素逝而耻通于事，立之本原而知通于神，故其德广。其心之出，有物采之。故形非道不生，生非德不明。存形穷生，立德明道，非王德者邪！荡荡乎！忽然出，勃然动，而万物从之乎！此谓王德之人。视乎冥冥，听乎无声。冥冥之中，独见晓焉；无声之中，独闻和焉。故深之又深而能物焉；神之又神而能精焉。故其与万物接也，至无而供其求，时骋而要其宿，大小、长短、修远。”\n
        　　黄帝游乎赤水之北，登乎昆仑之丘而南望。还归，遗其玄珠。使知索之而不得，使离朱索之而不得，使吃诟索之而不得也。乃使象罔，象罔得之。黄帝曰：“异哉，象罔乃可以得之乎？”\n
        　　尧之师曰许由，许由之师曰啮缺，啮缺之师曰王倪，王倪之师曰被衣。尧问于许由曰：“啮缺可以配天乎？吾藉王倪以要之。”许由曰：“殆哉，圾乎天下！啮缺之为人也，聪明睿知，给数以敏，其性过人，而又乃以人受天。彼审乎禁过，而不知过之所由生。与之配天乎？彼且乘人而无天。方且本身而异形，方且尊知而火驰，方且为绪使，方且为物絯，方且四顾而物应，方且应众宜，方且与物化而未始有恒。夫何足以配天乎！虽然，有族有祖，可以为众父而不可以为众父父。治，乱之率也，北面之祸也，南面之贼也。”\n
        　　尧观乎华，华封人曰：“嘻，圣人！请祝圣人，使圣人寿。“尧曰：“辞。”“使圣人富。”尧曰：“辞。”“使圣人多男子。”尧曰：“辞。”封人曰：“寿，富，多男子，人之所欲也。女独不欲，何邪？”尧曰：“多男子则多惧，富则多事，寿则多辱。是三者，非所以养德也，故辞。”封人曰：“始也我以女为圣人邪，今然君子也。天生万民，必授之职。多男子而授之职，则何惧之有？富而使人分之，则何事之有？夫圣人，鹑居而彀食，鸟行而无彰。天下有道，则与物皆昌；天下无道，则修德就闲。千岁厌世，去而上仙，乘彼白云，至于帝乡。三患莫至，身常无殃，则何辱之有？”封人去之，尧随之曰：“请问。”封人曰：“退已！”\n
        　　尧治天下，伯成子高立为诸侯。尧授舜，舜授禹，伯成子高辞为诸侯而耕。禹往见之，则耕在野。禹趋就下风，立而问焉，曰：“昔尧治天下，吾子立为诸侯。尧授舜，舜授予，而吾子辞为诸侯而耕。敢问其故何也？”子高曰：“昔者尧治天下，不赏而民劝，不罚而民畏。今子赏罚而民且不仁，德自此衰，刑自此立，后世之乱自此始矣！夫子阖行邪？无落吾事！“俋俋乎耕而不顾。\n
        　　泰初有无，无有无名。一之所起，有一而未形。物得以生谓之德；未形者有分，且然无间谓之命；留动而生物，物成生理谓之形；形体保神，各有仪则谓之性；性修反德，德至同于初。同乃虚，虚乃大。合喙鸣。喙鸣合，与天地为合。其合缗缗，若愚若昏，是谓玄德，同乎大顺。\n
        　　夫子问于老聃曰：“有人治道若相放，可不可，然不然。辩者有言曰：‘离坚白，若县寓。’若是则可谓圣人乎？”老聃曰：“是胥易技系，劳形怵心者也。执留之狗成思，猿狙之便自山林来。丘，予告若，而所不能闻与而所不能言：凡有首有趾、无心无耳者众；有形者与无形无状而皆存者尽无。其动止也，其死生也，其废起也，此又非其所以也。有治在人。忘乎物，忘乎天，其名为忘己。忘己之人，是之谓入于天。”\n
        　　将闾葂见季彻曰：“鲁君谓葂也曰：‘请受教。’辞不获命。既已告矣，未知中否。请尝荐之。吾谓鲁君曰：‘必服恭俭，拔出公忠之属而无阿私，民孰敢不辑！’”季彻局局然笑曰：“若夫子之言，于帝王之德，犹螳螂之怒臂以当车轶，则必不胜任矣！且若是，则其自为处危，其观台多物，将往投迹者众。”将闾葂覤覤然惊曰：“葂也汒若于夫子之所言矣！虽然，愿先生之言其风也。”季彻曰：“大圣之治天下也，摇荡民心，使之成教易俗，举灭其贼心而皆进其独志。若性之自为，而民不知其所由然。若然者，岂兄尧、舜之教民溟涬然弟之哉？欲同乎德而心居矣！”\n
        　　子贡南游于楚，反于晋，过汉阴，见一丈人方将为圃畦，凿隧而入井，抱瓮而出灌，搰搰然用力甚多而见功寡。子贡曰：“有械于此，一日浸百畦，用力甚寡而见功多，夫子不欲乎？”为圃者仰而视之曰：“奈何？”曰：“凿木为机，后重前轻，挈水若抽，数如泆汤，其名为槔。”为圃者忿然作色而笑曰：“吾闻之吾师，有机械者必有机事，有机事者必有机心。机心存于胸中则纯白不备。纯白不备则神生不定，神生不定者，道之所不载也。吾非不知，羞而不为也。”子贡瞒然惭，俯而不对。有间，为圃者曰：“子奚为者邪？曰：“孔丘之徒也。“为圃者曰：“子非夫博学以拟圣，於于以盖众，独弦哀歌以卖名声于天下者乎？汝方将忘汝神气，堕汝形骸，而庶几乎！而身之不能治，而何暇治天下乎！子往矣，无乏吾事。”\n
        　　子贡卑陬失色，顼顼然不自得，行三十里而后愈。其弟子曰：“向之人何为者邪？夫子何故见之变容失色，终日不自反邪？”曰：“始吾以为天下一人耳，不知复有夫人也。吾闻之夫子：事求可，功求成，用力少，见功多者，圣人之道。今徒不然。执道者德全，德全者形全，形全者神全。神全者，圣人之道也。托生与民并行而不知其所之，汒乎淳备哉！功利机巧必忘夫人之心。若夫人者，非其志不之，非其心不为。虽以天下誉之，得其所谓，謷然不顾；以天下非之，失其所谓，傥然不受。天下之非誉无益损焉，是谓全德之人哉！我之谓风波之民。”反于鲁，以告孔子。孔子曰：“彼假修浑沌氏之术者也。识其一，不识其二；治其内而不治其外。夫明白入素，无为复朴，体性抱神，以游世俗之间者，汝将固惊邪？且浑沌氏之术，予与汝何足以识之哉！”\n
        　　谆芒将东之大壑，适遇苑风于东海之滨。苑风曰：“子将奚之？”曰：“将之大壑。”曰：“奚为焉？”曰：“夫大壑之为物也，注焉而不满，酌焉而不竭。吾将游焉！”苑风曰：“夫子无意于横目之民乎？愿闻圣治。”谆芒曰：“圣治乎？官施而不失其宜，拔举而不失其能，毕见其情事而行其所为，行言自为而天下化。手挠顾指，四方之民莫不俱至，此之谓圣治。”“愿闻德人。”曰：“德人者，居无思，行无虑，不藏是非美恶。四海之内共利之之谓悦，共给之之谓安。怊乎若婴儿之失其母也，傥乎若行而失其道也。财用有余而不知其所自来，饮食取足而不知其所从，此谓德人之容。”“愿闻神人。“曰：“上神乘光，与形灭亡，是谓照旷。致命尽情，天地乐而万事销亡，万物复情，此之谓混溟。”\n
        　　门无鬼与赤张满稽观于武王之师，赤张满稽曰：“不及有虞氏乎！故离此患也。”门无鬼曰：“天下均治而有虞氏治之邪？其乱而后治之与？”赤张满稽曰：“天下均治之为愿，而何计以有虞氏为！有虞氏之药疡也，秃而施髢，病而求医。孝子操药以修慈父，其色燋然，圣人羞之。至德之世，不尚贤，不使能，上如标枝，民如野鹿。端正而不知以为义，相爱而不知以为仁，实而不知以为忠，当而不知以为信，蠢动而相使不以为赐。是故行而无迹，事而无传。\n
        　　孝子不谀其亲，忠臣不谄其君，臣、子之盛也。亲之所言而然，所行而善，则世俗谓之不肖子；君之所言而然，所行而善，则世俗谓之不肖臣。而未知此其必然邪？世俗之所谓然而然之，所谓善而善之，则不谓之道谀之人也！然则俗故严于亲而尊于君邪？谓己道人，则勃然作色；谓己谀人，则怫然作色。而终身道人也，终身谀人也，合譬饰辞聚众也，是终始本末不相坐。垂衣裳，设采色，动容貌，以媚一世，而不自谓道谀；与夫人之为徒，通是非，而不自谓众人也，愚之至也。知其愚者，非大愚也；知其惑者，非不惑也。大惑者，终身不解；大愚者，终身不灵。三人行而一人惑，所适者，犹可致也，惑者少也；二人惑则劳而不至，惑者胜也。而今也以天下惑，予虽有祈向，不可得也。不亦悲乎！大声不入于里耳，折杨、皇侉，则嗑然而笑。是故高言不止于众人之心；至言不出，俗言胜也。以二缶钟惑，而所适不得矣。而今也以天下惑，予虽有祈向，其庸可得邪！知其不可得也而强之，又一惑也！故莫若释之而不推。不推，谁其比忧！厉之人，夜半生其子，遽取火而视之，汲汲然唯恐其似己也。\n
        　　百年之木，破为牺尊，青黄而文之，其断在沟中。比牺尊于沟中之断，则美恶有间矣，其于失性一也。跖与曾、史，行义有间矣，然其失性均也。且夫失性有五：一曰五色乱目，使目不明；二曰五声乱耳，使耳不聪；三曰五臭熏鼻，困惾中颡；四曰五味浊口，使口厉爽；五曰趣舍滑心，使性飞扬。此五者，皆生之害也。而杨、墨乃始离跂自以为得，非吾所谓得也。夫得者困，可以为得乎？则鸠鸮之在于笼也，亦可以为得矣。且夫趣舍声色以柴其内，皮弁鹬冠搢笏绅修以约其外。内支盈于柴栅，外重纆缴睆睆然在纆缴之中，而自以为得，则是罪人交臂历指而虎豹在于囊槛，亦可以为得矣！\n
        外篇·天道第十三\n
        　　天道运而无所积，故万物成；帝道运而无所积，故天下归；圣道运而无所积，故海内服。明于天，通于圣，六通四辟于帝王之德者，其自为也，昧然无不静者矣！圣人之静也，非曰静也善，故静也。万物无足以挠心者，故静也。水静则明烛须眉，平中准，大匠取法焉。水静犹明，而况精神！圣人之心静乎！天地之鉴也，万物之镜也。夫虚静恬淡寂漠无为者，天地之平而道德之至也。故帝王圣人休焉。休则虚，虚则实，实则伦矣。虚则静，静则动，动则得矣。静则无为，无为也，则任事者责矣。无为则俞俞。俞俞者，忧患不能处，年寿长矣。夫虚静恬淡寂漠无为者，万物之本也。明此以南乡，尧之为君也；明此以北面，舜之为臣也。以此处上，帝王天子之德也；以此处下，玄圣素王之道也。以此退居而闲游，江海山林之士服；以此进为而抚世，则功大名显而天下一也。静而圣，动而王，无为也而尊，朴素而天下莫能与之争美。夫明白于天地之德者，此之谓大本大宗，与天和者也。所以均调天下，与人和者也。与人和者，谓之人乐；与天和者，谓之天乐。庄子曰：“吾师乎，吾师乎！赍万物而不为戾；泽及万世而不为仁；长于上古而不为寿；覆载天地、刻雕众形而不为巧。”此之谓天乐。故曰：知天乐者，其生也天行，其死也物化。静而与阴同德，动而与阳同波。故知天乐者，无天怨，无人非，无物累，无鬼责。故曰：其动也天，其静也地，一心定而王天下；其鬼不祟，其魂不疲，一心定而万物服。言以虚静推于天地，通于万物，此之谓天乐。天乐者，圣人之心以畜天下也。\n
        　　夫帝王之德，以天地为宗，以道德为主，以无为为常。无为也，则用天下而有余；有为也，则为天下用而不足。故古之人贵夫无为也。上无为也，下亦无为也，是下与上同德。下与上同德则不臣。下有为也，上亦有为也，是上与下同道。上与下同道则不主。上必无为而用下，下必有为为天下用。此不易之道也。\n
        　　故古之王天下者，知虽落天地，不自虑也；辩虽雕万物，不自说也；能虽穷海内，不自为也。天不产而万物化，地不长而万物育，帝王无为而天下功。故曰：莫神于天，莫富于地，莫大于帝王。故曰：帝王之德配天地。此乘天地，驰万物，而用人群之道也。\n
        　　本在于上，末在于下；要在于主，详在于臣。三军五兵之运，德之末也；赏罚利害，五刑之辟，教之末也；礼法度数，刑名比详，治之末也；钟鼓之音，羽旄之容，乐之末也；哭泣衰囗絰，隆杀之服，哀之末也。此五末者，须精神之运，心术之动，然后从之者也。末学者，古人有之，而非所以先也。君先而臣从，父先而子从，兄先而弟从，长先而少从，男先而女从，夫先而妇从。夫尊卑先后，天地之行也，故圣人取象焉。天尊地卑，神明之位也；春夏先，秋冬后，四时之序也；万物化作，萌区有状，盛衰之杀，变化之流也。夫天地至神矣，而有尊卑先后之序，而况人道乎！宗庙尚亲，朝廷尚尊，乡党尚齿，行事尚贤，大道之序也。语道而非其序者，非其道也。语道而非其道者，安取道哉！\n
        　　是故古之明大道者，先明天而道德次之，道德已明而仁义次之，仁义已明而分守次之，分守已明而形名次之，形名已明而因任次之，因任已明而原省次之，原省已明而是非次之，是非已明而赏罚次之，赏罚已明而愚知处宜，贵贱履位，仁贤不肖袭情。必分其能，必由其名。以此事上，以此畜下，以此治物，以此修身，知谋不用，必归其天。此之谓大平，治之至也。故书曰：“有形有名。”形名者，古人有之，而非所以先也。古之语大道者，五变而形名可举，九变而赏罚可言也。骤而语形名，不知其本也；骤而语赏罚，不知其始也。倒道而言，迕道而说者，人之所治也，安能治人！骤而语形名赏罚，此有知治之具，非知治之道。可用于天下，不足以用天下。此之谓辩士，一曲之人也。礼法数度，形名比详，古人有之。此下之所以事上，非上之所以畜下也。\n
        　　昔者舜问于尧曰：“天王之用心何如？”尧曰：“吾不敖无告，不废穷民，苦死者，嘉孺子而哀妇人，此吾所以用心已。”舜曰：“美则美矣，而未大也。”尧曰：“然则何如？“舜曰：“天德而出宁，日月照而四时行，若昼夜之有经，云行而雨施矣！”尧曰：“胶胶扰扰乎！子，天之合也；我，人之合也。”夫天地者，古之所大也，而黄帝、尧、舜之所共美也。故古之王天下者，奚为哉？天地而已矣！\n
        　　孔子西藏书于周室，子路谋曰：“由闻周之征藏史有老聃者，免而归居，夫子欲藏书，则试往因焉。”孔子曰：“善。“往见老聃，而老聃不许，于是繙十二经以说。老聃中其说，曰：“大谩，愿闻其要。”孔子曰：“要在仁义。”老聃曰：“请问：仁义，人之性邪？”孔子曰：“然，君子不仁则不成，不义则不生。仁义，真人之性也，又将奚为矣？”老聃曰：“请问：何谓仁义？”孔子曰：“中心物恺，兼爱无私，此仁义之情也。”老聃曰：“意，几乎后言！夫兼爱，不亦迂夫！无私焉，乃私也。夫子若欲使天下无失其牧乎？则天地固有常矣，日月固有明矣，星辰固有列矣，禽兽固有群矣，树木固有立矣。夫子亦放德而行，遁遁而趋，已至矣！又何偈偈乎揭仁义，若击鼓而求亡子焉！意，夫子乱人之性也。”\n
        　　士成绮见老子而问曰：“吾闻夫子圣人也。吾固不辞远道而来愿见，百舍重趼而不敢息。今吾观子非圣人也，鼠壤有余蔬而弃妹，不仁也！生熟不尽于前，而积敛无崖。”老子漠然不应。士成绮明日复见，曰：“昔者吾有剌于子，今吾心正郤矣，何故也？”老子曰：“夫巧知神圣之人，吾自以为脱焉。昔者子呼我牛也而谓之牛；呼我马也而谓之马。苟有其实，人与之名而弗受，再受其殃。吾服也恒服，吾非以服有服。”士成绮雁行避影，履行遂进，而问修身若何。老子曰：“而容崖然，而目冲然，而颡頯然，而口阚然，而状义然。似系马而止也，动而持，发也机，察而审，知巧而睹于泰，凡以为不信。边竟有人焉，其名为窃。”\n
        　　老子曰：“夫道，于大不终，于小不遗，故万物备。广广乎其无不容也，渊渊乎其不可测也。形德仁义，神之末也，非至人孰能定之！夫至人有世，不亦大乎，而不足以为之累；天下奋柄而不与之偕；审乎无假而不与利迁；极物之真，能守其本。故外天地，遗万物，而神未尝有所困也。通乎道，合乎德，退仁义，宾礼乐，至人之心有所定矣！”\n
        　　世之所贵道者，书也。书不过语，语有贵也。语之所贵者，意也，意有所随。意之所随者，不可以言传也，而世因贵言传书。世虽贵之，我犹不足贵也，为其贵非其贵也。故视而可见者，形与色也；听而可闻者，名与声也。悲夫！世人以形色名声为足以得彼之情。夫形色名声，果不足以得彼之情，则知者不言，言者不知，而世岂识之哉！\n
        　　桓公读书于堂上，轮扁斫轮于堂下，释椎凿而上，问桓公曰：“敢问：“公之所读者，何言邪？”公曰：“圣人之言也。”曰：“圣人在乎？”公曰：“已死矣。”曰：“然则君之所读者，古人之糟粕已夫！”桓公曰：“寡人读书，轮人安得议乎！有说则可，无说则死！”轮扁曰：“臣也以臣之事观之。斫轮，徐则甘而不固，疾则苦而不入，不徐不疾，得之于手而应于心，口不能言，有数存乎其间。臣不能以喻臣之子，臣之子亦不能受之于臣，是以行年七十而老斫轮。古之人与其不可传也死矣，然则君之所读者，古人之糟粕已夫！”\n
        外篇·天运第十四\n
        　　“天其运乎？地其处乎？日月其争于所乎？孰主张是？孰维纲是？孰居无事推而行是？意者其有机缄而不得已乎？意者其运转而不能自止邪？云者为雨乎？雨者为云乎？孰隆施是？孰居无事淫乐而劝是？风起北方，一西一东，有上仿徨。孰嘘吸是？孰居无事而披拂是？敢问何故？”巫咸袑曰：“来，吾语女。天有六极五常，帝王顺之则治，逆之则凶。九洛之事，治成德备，临照下土，天下戴之，此谓上皇。”\n
        　　商大宰荡问仁于庄子。庄子曰：“虎狼，仁也。”曰：“何谓也？”庄子曰：“父子相亲，何为不仁！”曰：“请问至仁。”庄子曰：“至仁无亲。”大宰曰：“荡闻之，无亲则不爱，不爱则不孝。谓至仁不孝，可乎？”庄子曰：“不然，夫至仁尚矣，孝固不足以言之。此非过孝之言也，不及孝之言也。夫南行者至于郢，北面而不见冥山，是何也？则去之远也。故曰：以敬孝易，以爱孝难；以爱孝易，而忘亲难；忘亲易，使亲忘我难；使亲忘我易，兼忘天下难；兼忘天下易，使天下兼忘我难。夫德遗尧、舜而不为也，利泽施于万世，天下莫知也，岂直大息而言仁孝乎哉！夫孝悌仁义，忠信贞廉，此皆自勉以役其德者也，不足多也。故曰：至贵，国爵并焉；至富，国财并焉；至愿，名誉并焉。是以道不渝。”\n
        　　北门成问于黄帝曰：“帝张咸池之乐于洞庭之野，吾始闻之惧，复闻之怠，卒闻之而惑，荡荡默默，乃不自得。”帝曰：“汝殆其然哉！吾奏之以人，徵之以天，行之以礼义，建之以大清。夫至乐者，先应之以人事，顺之以天理，行之以五德，应之以自然。然后调理四时，太和万物。四时迭起，万物循生。一盛一衰，文武伦经。一清一浊，阴阳调和，流光其声。蛰虫始作，吾惊之以雷霆。其卒无尾，其始无首。一死一生，一偾一起，所常无穷，而一不可待。汝故惧也。吾又奏之以阴阳之和，烛之以日月之明。其声能短能长，能柔能刚，变化齐一，不主故常。在谷满谷，在坑满坑。涂郤守神，以物为量。其声挥绰，其名高明。是故鬼神守其幽，日月星辰行其纪。吾止之于有穷，流之于无止。子欲虑之而不能知也，望之而不能见也，逐之而不能及也。傥然立于四虚之道，倚于槁梧而吟：‘目知穷乎所欲见，力屈乎所欲逐，吾既不及，已夫！’形充空虚，乃至委蛇。汝委蛇，故怠。吾又奏之以无怠之声，调之以自然之命。故若混逐丛生，林乐而无形，布挥而不曳，幽昏而无声。动于无方，居于窈冥，或谓之死，或谓之生；或谓之实，或谓之荣。行流散徙，不主常声。世疑之，稽于圣人。圣也者，达于情而遂于命也。天机不张而五官皆备。此之谓天乐，无言而心说。故有焱氏为之颂曰：‘听之不闻其声，视之不见其形，充满天地，苞裹六极。’汝欲听之而无接焉，而故惑也。乐也者，始于惧，惧故祟；吾又次之以怠，怠故遁；卒之于惑，惑故愚；愚故道，道可载而与之俱也。”\n
        　　孔子西游于卫，颜渊问师金曰：“以夫子之行为奚如？”师金曰：“惜乎！而夫子其穷哉！”颜渊曰：“何也？”师金曰：“夫刍狗之未陈也，盛以箧衍，巾以文绣，尸祝齐戒以将之。及其已陈也，行者践其首脊，苏者取而爨之而已。将复取而盛以箧衍，巾以文绣，游居寝卧其下，彼不得梦，必且数眯焉。今而夫子亦取先王已陈刍狗，聚弟子游居寝卧其下。故伐树于宋，削迹于卫，穷于商周，是非其梦邪？围于陈蔡之间，七日不火食，死生相与邻，是非其眯邪？夫水行莫如用舟，而陆行莫如用车。以舟之可行于水也，而求推之于陆，则没世不行寻常。古今非水陆与？周鲁非舟车与？今蕲行周于鲁，是犹推舟于陆也！劳而无功，身必有殃。彼未知夫无方之传，应物而不穷者也。且子独不见夫桔槔者乎？引之则俯，舍之则仰。彼，人之所引，非引人者也。故俯仰而不得罪于人。故夫三皇五帝之礼义法度，不矜于同而矜于治。故譬三皇五帝之礼义法度，其犹囗（左“木”右“且”）梨橘柚邪！其味相反而皆可于口。故礼义法度者，应时而变者也。今取猨狙而衣以周公之服，彼必囗（“龄”字以“乞”代“令”）啮挽裂，尽去而后慊。观古今之异，犹囗狙之异乎周公也。故西施病心而颦其里，其里之丑人见之而美之，归亦捧心而颦其里。其里之富人见之，坚闭门而不出；贫人见之，挈妻子而去之走。彼知颦美而不知颦之所以美。惜乎，而夫子其穷哉！”\n
        　　孔子行年五十有一而不闻道，乃南之沛见老聃。老聃曰：“子来乎？吾闻子，北方之贤者也！子亦得道乎？”孔子曰：“未得也。”老子曰：“子恶乎求之哉？”曰：“吾求之于度数，五年而未得也。”老子曰：“子又恶乎求之哉？”曰：“吾求之于阴阳，十有二年而未得也。”老子曰：“然，使道而可献，则人莫不献之于其君；使道而可进，则人莫不进之于其亲；使道而可以告人，则人莫不告其兄弟；使道而可以与人，则人莫不与其子孙。然而不可者，无它也，中无主而不止，外无正而不行。由中出者，不受于外，圣人不出；由外入者，无主于中，圣人不隐。名，公器也，不可多取。仁义，先王之蘧庐也，止可以一宿而不可久处。觏而多责。古之至人，假道于仁，托宿于义，以游逍遥之虚，食于苟简之田，立于不贷之圃。逍遥，无为也；苟简，易养也；不贷，无出也。古者谓是采真之游。以富为是者，不能让禄；以显为是者，不能让名。亲权者，不能与人柄，操之则栗，舍之则悲，而一无所鉴，以窥其所不休者，是天之戮民也。怨、恩、取、与、谏、教、生杀八者，正之器也，唯循大变无所湮者为能用之。故曰：正者，正也。其心以为不然者，天门弗开矣。”\n
        　　孔子见老聃而语仁义。老聃曰：“夫播糠眯目，则天地四方易位矣；蚊虻囋肤，则通昔不寐矣。夫仁义惨然，乃愤吾心，乱莫大焉。吾子使天下无失其朴，吾子亦放风而动，总德而立矣！又奚杰杰然若负建鼓而求亡子者邪！夫鹄不日浴而白，乌不日黔而黑。黑白之朴，不足以为辩；名誉之观，不足以为广。泉涸，鱼相与处于陆，相呴以湿，相濡以沫，不若相忘于江湖。”\n
        　　孔子见老聃归，三日不谈。弟子问曰：“夫子见老聃，亦将何规哉？”孔子曰：“吾乃今于是乎见龙。龙，合而成体，散而成章，乘乎云气而养乎阴阳。予口张而不能嗋。予又何规老聃哉？”子贡曰：“然则人固有尸居而龙见，雷声而渊默，发动如天地者乎？赐亦可得而观乎？”遂以孔子声见老聃。老聃方将倨堂而应，微曰：“予年运而往矣，子将何以戒我乎？“子贡曰：“夫三皇五帝之治天下不同，其系声名一也。而先生独以为非圣人，如何哉？”老聃曰：“小子少进！子何以谓不同？”对曰：“尧授舜，舜授禹。禹用力而汤用兵，文王顺纣而不敢逆，武王逆纣而不肯顺，故曰不同。”老聃曰：“小子少进，余语汝三皇五帝之治天下：黄帝之治天下，使民心一。民有其亲死不哭而民不非也。尧之治天下，使民心亲。民有为其亲杀其杀而民不非也。舜之治天下，使民心竞。民孕妇十月生子，子生五月而能言，不至乎孩而始谁，则人始有夭矣。禹之治天下，使民心变，人有心而兵有顺，杀盗非杀人。自为种而‘天下’耳。是以天下大骇，儒墨皆起。其作始有伦，而今乎妇女，何言哉！余语汝：三皇五帝之治天下，名曰治之，而乱莫甚焉。三皇之知，上悖日月之明，下睽山川之精，中堕四时之施。其知惨于蛎虿之尾，鲜规之兽，莫得安其性命之情者，而犹自以为圣人，不可耻乎？其无耻也！”子贡蹴蹴然立不安。\n
        　　孔子谓老聃曰：“丘治《诗》、《书》、《礼》、《乐》、《易》、《春秋》六经，自以为久矣，孰知其故矣，以奸者七十二君，论先王之道而明周、召之迹，一君无所钩用。甚矣！夫人之难说也？道之难明邪？”老子曰：“幸矣，子之不遇治世之君！夫六经，先王之陈迹也，岂其所以迹哉！今子之所言，犹迹也。夫迹，履之所出，而迹岂履哉！夫白鶂之相视，眸子不运而风化；虫，雄鸣于上风，雌应于下风而风化。类自为雌雄，故风化。性不可易，命不可变，时不可止，道不可壅。苟得于道，无自而不可；失焉者，无自而可。”孔子不出三月，复见，曰：“丘得之矣。乌鹊孺，鱼傅沫，细要者化，有弟而兄啼。久矣，夫丘不与化为人！不与化为人，安能化人。”老子曰：“可，丘得之矣！”\n
        外篇·刻意第十五\n
        　　刻意尚行，离世异俗，高论怨诽，为亢而已矣。此山谷之士，非世之人，枯槁赴渊者之所好也。语仁义忠信，恭俭推让，为修而已矣。此平世之士，教诲之人，游居学者之所好也。语大功，立大名，礼君臣，正上下，为治而已矣。此朝廷之士，尊主强国之人，致功并兼者之所好也。就薮泽，处闲旷，钓鱼闲处，无为而已矣。此江海之士，避世之人，闲暇者之所好也。吹呴呼吸，吐故纳新，熊经鸟申，为寿而已矣。此道引之士，养形之人，彭祖寿考者之所好也。若夫不刻意而高，无仁义而修，无功名而治，无江海而闲，不道引而寿，无不忘也，无不有也。淡然无极而众美从之。此天地之道，圣人之德也。\n
        　　故曰：夫恬淡寂漠，虚无无为，此天地之平而道德之质也。故曰：圣人休休焉则平易矣。平易则恬淡矣。平易恬淡，则忧患不能入，邪气不能袭，故其德全而神不亏。故曰：圣人之生也天行，其死也物化。静而与阴同德，动而与阳同波。不为福先，不为祸始。感而后应，迫而后动，不得已而后起。去知与故，遁天之理。故无天灾，无物累，无人非，无鬼责。其生若浮，其死若休。不思虑，不豫谋。光矣而不耀，信矣而不期。其寝不梦，其觉无忧。其神纯粹，其魂不罢。虚无恬淡，乃合天德。故曰：悲乐者，德之邪也；喜怒者，道之过也；好恶者，德之失也。故心不忧乐，德之至也；一而不变，静之至也；无所于忤，虚之至也；不与物交，淡之至也；无所于逆，粹之至也。故曰：形劳而不休则弊，精用而不已则劳，劳则竭。水之性，不杂则清，莫动则平；郁闭而不流，亦不能清；天德之象也。故曰：纯粹而不杂，静一而不变，淡而无为，动而以天行，此养神之道也。\n
        　　夫有干越之剑者，柙而藏之，不敢用也，宝之至也。精神四达并流，无所不极，上际于天，下蟠于地，化育万物，不可为象，其名为同帝。纯素之道，唯神是守。守而勿失，与神为一。一之精通，合于天伦。野语有之曰：“众人重利，廉士重名，贤士尚志，圣人贵精。”故素也者，谓其无所与杂也；纯也者，谓其不亏其神也。能体纯素，谓之真人。\n
        外篇·缮性第十六\n
        　　缮性于俗学，以求复其初；滑欲于俗思，以求致其明：谓之蔽蒙之民。\n
        　　古之治道者，以恬养知。生而无以知为也，谓之以知养恬。知与恬交相养，而和理出其性。夫德，和也；道，理也。德无不容，仁也；道无不理，义也；义明而物亲，忠也；中纯实而反乎情，乐也；信行容体而顺乎文，礼也。礼乐遍行，则天下乱矣。彼正而蒙己德，德则不冒。冒则物必失其性也。古之人，在混芒之中，与一世而得淡漠焉。当是时也，阴阳和静，鬼神不扰，四时得节，万物不伤，群生不夭，人虽有知，无所用之，此之谓至一。当是时也，莫之为而常自然。\n
        　　逮德下衰，及燧人、伏羲始为天下，是故顺而不一。德又下衰，及神农、黄帝始为天下，是故安而不顺。德又下衰，及唐、虞始为天下，兴治化之流，枭淳散朴，离道以善，险德以行，然后去性而从于心。心与心识知，而不足以定天下，然后附之以文，益之以博。文灭质，博溺心，然后民始惑乱，无以反其性情而复其初。由是观之，世丧道矣，道丧世矣，世与道交相丧也。道之人何由兴乎世，世亦何由兴乎道哉！道无以兴乎世，世无以兴乎道，虽圣人不在山林之中，其德隐矣。隐故不自隐。古之所谓隐士者，非伏其身而弗见也，非闭其言而不出也，非藏其知而不发也，时命大谬也。当时命而大行乎天下，则反一无迹；不当时命而大穷乎天下，则深根宁极而待：此存身之道也。\n
        　　古之存身者，不以辩饰知，不以知穷天下，不以知穷德，危然处其所而反其性，己又何为哉！道固不小行，德固不小识。小识伤德，小行伤道。故曰：正己而已矣。乐全之谓得志。古之所谓得志者，非轩冕之谓也，谓其无以益其乐而已矣。今之所谓得志者，轩冕之谓也。轩冕在身，非性命也，物之傥来，寄也。寄之，其来不可圉，其去不可止。故不为轩冕肆志，不为穷约趋俗，其乐彼与此同，故无忧而已矣！今寄去则不乐。由是观之，虽乐，未尝不荒也。故曰：丧己于物，失性于俗者，谓之倒置之民。\n
        外篇·秋水第十七\n
        　　秋水时至，百川灌河。泾流之大，两涘渚崖之间，不辩牛马。于是焉河伯欣然自喜，以天下之美为尽在己。顺流而东行，至于北海，东面而视，不见水端。于是焉河伯始旋其面目，望洋向若而叹曰：“野语有之曰：‘闻道百，以为莫己若者。’我之谓也。且夫我尝闻少仲尼之闻而轻伯夷之义者，始吾弗信。今我睹子之难穷也，吾非至于子之门则殆矣，吾长见笑于大方之家。”北海若曰：“井蛙不可以语于海者，拘于虚也；夏虫不可以语于冰者，笃于时也；曲士不可以语于道者，束于教也。今尔出于崖涘，观于大海，乃知尔丑，尔将可与语大理矣。天下之水，莫大于海：万川归之，不知何时止而不盈；尾闾泄之，不知何时已而不虚；春秋不变，水旱不知。此其过江河之流，不可为量数。而吾未尝以此自多者，自以比形于天地，而受气于阴阳，吾在于天地之间，犹小石小木之在大山也。方存乎见少，又奚以自多！计四海之在天地之间也，不似礨空之在大泽乎？计中国之在海内不似稊米之在太仓乎？号物之数谓之万，人处一焉；人卒九州，谷食之所生，舟车之所通，人处一焉。此其比万物也，不似豪末之在于马体乎？五帝之所连，三王之所争，仁人之所忧，任士之所劳，尽此矣！伯夷辞之以为名，仲尼语之以为博。此其自多也，不似尔向之自多于水乎？”\n
        　　河伯曰：“然则吾大天地而小豪末，可乎？”北海若曰：“否。夫物，量无穷，时无止，分无常，终始无故。是故大知观于远近，故小而不寡，大而不多：知量无穷。证向今故，故遥而不闷，掇而不跂：知时无止。察乎盈虚，故得而不喜，失而不忧：知分之无常也。明乎坦涂，故生而不说，死而不祸：知终始之不可故也。计人之所知，不若其所不知；其生之时，不若未生之时；以其至小，求穷其至大之域，是故迷乱而不能自得也。由此观之，又何以知毫末之足以定至细之倪，又何以知天地之足以穷至大之域！”\n
        　　河伯曰：“世之议者皆曰：‘至精无形，至大不可围。’是信情乎？”北海若曰：“夫自细视大者不尽，自大视细者不明。夫精，小之微也；郛，大之殷也：故异便。此势之有也。夫精粗者，期于有形者也；无形者，数之所不能分也；不可围者，数之所不能穷也。可以言论者，物之粗也；可以意致者，物之精也；言之所不能论，意之所不能察致者，不期精粗焉。是故大人之行：不出乎害人，不多仁恩；动不为利，不贱门隶；货财弗争，不多辞让；事焉不借人，不多食乎力，不贱贪污；行殊乎俗，不多辟异；为在从众，不贱佞谄；世之爵禄不足以为劝，戮耻不足以为辱；知是非之不可为分，细大之不可为倪。闻曰：‘道人不闻，至德不得，大人无己。’约分之至也。”\n
        　　河伯曰：“若物之外，若物之内，恶至而倪贵贱？恶至而倪小大？”北海若曰：“以道观之，物无贵贱；以物观之，自贵而相贱；以俗观之，贵贱不在己。以差观之，因其所大而大之，则万物莫不大；因其所小而小之，则万物莫不小。知天地之为稊米也，知毫末之为丘山也，则差数睹矣。以功观之，因其所有而有之，则万物莫不有；因其所无而无之，则万物莫不无。知东西之相反而不可以相无，则功分定矣。以趣观之，因其所然而然之，则万物莫不然；因其所非而非之，则万物莫不非。知尧、桀之自然而相非，则趣操睹矣。昔者尧、舜让而帝，之、哙让而绝；汤、武争而王，白公争而灭。由此观之，争让之礼，尧、桀之行，贵贱有时，未可以为常也。梁丽可以冲城而不可以窒穴，言殊器也；骐骥骅骝一日而驰千里，捕鼠不如狸 狌，言殊技也；鸱鸺夜撮蚤，察毫末，昼出瞋目而不见丘山，言殊性也。故曰：盖师是而无非，师治而无乱乎？是未明天地之理，万物之情也。是犹师天而无地，师阴而无阳，其不可行明矣！然且语而不舍，非愚则诬也！帝王殊禅，三代殊继。差其时，逆其俗者，谓之篡夫；当其时，顺其俗者，谓之义之徒。默默乎河伯，女恶知贵贱之门，小大之家！”\n
        　　河伯曰：“然则我何为乎？何不为乎？吾辞受趣舍，吾终奈何？”北海若曰：“以道观之，何贵何贱，是谓反衍；无拘而志，与道大蹇。何少何多，是谓谢施；无一而行，与道参差。严乎若国之有君，其无私德；繇繇乎若祭之有社，其无私福；泛泛乎其若四方之无穷，其无所畛域。兼怀万物，其孰承翼？是谓无方。万物一齐，孰短孰长？道无终始，物有死生，不恃其成。一虚一满，不位乎其形。年不可举，时不可止。消息盈虚，终则有始。是所以语大义之方，论万物之理也。物之生也，若骤若驰。无动而不变，无时而不移。何为乎，何不为乎？夫固将自化。”\n
        　　河伯曰：“然则何贵于道邪？”北海若曰：“知道者必达于理，达于理者必明于权，明于权者不以物害己。至德者，火弗能热，水弗能溺，寒暑弗能害，禽兽弗能贼。非谓其薄之也，言察乎安危，宁于祸福，谨于去就，莫之能害也。故曰：‘天在内，人在外，德在乎天。’知天人之行，本乎天，位乎得，踯躅而屈伸，反要而语极。”曰：“何谓天？何谓人？”北海若曰：“牛马四足，是谓天；落马首，穿牛鼻，是谓人。故曰：‘无以人灭天，无以故灭命，无以得殉名。谨守而勿失，是谓反其真。’”\n
        　　夔怜蚿，蚿怜蛇，蛇怜风，风怜目，目怜心。夔谓蚿曰：“吾以一足趻踔而不行，予无如矣。今子之使万足，独奈何？”蚿曰：“不然。子不见夫唾者乎？喷则大者如珠，小者如雾，杂而下者不可胜数也。今予动吾天机，而不知其所以然。”蚿谓蛇曰：“吾以众足行，而不及子之无足，何也？”蛇曰：“夫天机之所动，何可易邪？吾安用足哉！”蛇谓风曰：“予动吾脊胁而行，则有似也。今子蓬蓬然起于北海，蓬蓬然入于南海，而似无有，何也？”风曰：“然，予蓬蓬然起于北海而入于南海也，然而指我则胜我，鰌我亦胜我。虽然，夫折大木，蜚大屋者，唯我能也。”故以众小不胜为大胜也。为大胜者，唯圣人能之。\n
        　　孔子游于匡，宋人围之数匝，而弦歌不辍。子路入见，曰：“何夫子之娱也？”孔子曰：“来，吾语女。我讳穷久矣，而不免，命也；求通久矣，而不得，时也。当尧、舜而天下无穷人，非知得也；当桀、纣而天下无通人，非知失也：时势适然。夫水行不避蛟龙者，渔父之勇也；陆行不避兕虎者，猎夫之勇也；白刃交于前，视死若生者，烈士之勇也；知穷之有命，知通之有时，临大难而不惧者，圣人之勇也。由，处矣！吾命有所制矣！”无几何，将甲者进，辞曰：“以为阳虎也，故围之；今非也，请辞而退。”\n
        　　公孙龙问于魏牟曰：“龙少学先王之道，长而明仁义之行；合同异，离坚白；然不然，可不可；困百家之知，穷众口之辩：吾自以为至达已。今吾闻庄子之言，茫然异之。不知论之不及与？知之弗若与？今吾无所开吾喙，敢问其方。”公子牟隐机大息，仰天而笑曰：“子独不闻夫埳井之蛙乎？谓东海之鳖曰：‘吾乐与！出跳梁乎井干之上，入休乎缺囗（”愁”字以”瓦”代”心”）之崖。赴水则接腋持颐，蹶泥则没足灭跗。还虷蟹与科斗，莫吾能若也。且夫擅一壑之水，而跨跐埳井之乐，此亦至矣。夫子奚不时来入观乎？’东海之鳖左足未入，而右膝已絷矣。于是逡巡而却，告之海曰：‘夫千里之远，不足以举其大；千仞之高，不足以极其深。禹之时，十年九潦，而水弗为加益；汤之时，八年七旱，而崖不为加损。夫不为顷久推移，不以多少进退者，此亦东海之大乐也。’于是埳井之蛙闻之，适适然惊，规规然自失也。且夫知不知是非之竟，而犹欲观于庄子之言，是犹使蚊负山，商蚷驰河也，必不胜任矣。且夫知不知论极妙之言，而自适一时之利者，是非埳井之蛙与？且彼方跐黄泉而登大皇，无南无北，爽然四解，沦于不测；无东无西，始于玄冥，反于大通。子乃规规然而求之以察，索之以辩，是直用管窥天，用锥指地也，不亦小乎？子往矣！且子独不闻夫寿陵余子之学于邯郸与？未得国能，又失其故行矣，直匍匐而归耳。今子不去，将忘子之故，失子之业。”公孙龙呿呿而不合，舌举而不下，乃逸而走。\n
        　　庄子钓于濮水。楚王使大夫二人往先焉，曰：“愿以境内累矣！”庄子持竿不顾，曰：“吾闻楚有神龟，死已三千岁矣。王巾笥而藏之庙堂之上。此龟者，宁其死为留骨而贵乎？宁其生而曳尾于涂中乎？”二大夫曰：“宁生而曳尾涂中。”庄子曰：“往矣！吾将曳尾于涂中。”\n
        　　惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鵷鶵，子知之乎？夫鵷鶵发于南海而飞于北海，非梧桐不止，非练实不食，非醴泉不饮。于是鸱得腐鼠，鵷鶵过之，仰而视之曰：‘吓！’今子欲以子之梁国而吓我邪？”\n
        　　庄子与惠子游于濠梁之上。庄子曰：“儵鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰”我非子，固不知子矣；子固非鱼也，子之不知鱼之乐，全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”\n
        外篇·至乐第十八\n
        　　天下有至乐无有哉？有可以活身者无有哉？今奚为奚据？奚避奚处？奚就奚去？奚乐奚恶？夫天下之所尊者，富贵寿善也；所乐者，身安厚味美服好色音声也；所下者，贫贱夭恶也；所苦者，身不得安逸，口不得厚味，形不得美服，目不得好色，耳不得音声。若不得者，则大忧以惧，其为形也亦愚哉！夫富者，苦身疾作，多积财而不得尽用，其为形也亦外矣！夫贵者，夜以继日，思虑善否，其为形也亦疏矣！人之生也，与忧俱生。寿者惛惛，久忧不死，何之苦也！其为形也亦远矣！烈士为天下见善矣，未足以活身。吾未知善之诚善邪？诚不善邪？若以为善矣，不足活身；以为不善矣，足以活人。故曰：“忠谏不听，蹲循勿争。”故夫子胥争之，以残其形；不争，名亦不成。诚有善无有哉？今俗之所为与其所乐，吾又未知乐之果乐邪？果不乐邪？吾观夫俗之所乐，举群趣者，誙誙然如将不得已，而皆曰乐者，吾未之乐也，亦未之不乐也。果有乐无有哉？吾以无为诚乐矣，又俗之所大苦也。故曰：“至乐无乐，至誉无誉。”天下是非果未可定也。虽然，无为可以定是非。至乐活身，唯无为几存。请尝试言之：天无为以之清，地无为以之宁。故两无为相合，万物皆化生。芒乎芴乎，而无从出乎！芴乎芒乎，而无有象乎！万物职职，皆从无为殖。故曰：“天地无为也而无不为也。”人也孰能得无为哉！\n
        　　庄子妻死，惠子吊之，庄子则方箕踞鼓盆而歌。惠子曰：“与人居，长子、老、身死，不哭亦足矣，又鼓盆而歌，不亦甚乎！”庄子曰：“不然。是其始死也，我独何能无概！然察其始而本无生；非徒无生也，而本无形；非徒无形也，而本无气。杂乎芒芴之间，变而有气，气变而有形，形变而有生。今又变而之死。是相与为春秋冬夏四时行也。人且偃然寝于巨室，而我噭噭然随而哭之，自以为不通乎命，故止也。”\n
        　　支离叔与滑介叔观于冥伯之丘，昆仑之虚，黄帝之所休。俄而柳生其左肘，其意蹶蹶然恶之。支离叔曰：“子恶之乎？”滑介叔曰：“亡，予何恶！生者，假借也。假之而生生者，尘垢也。死生为昼夜。且吾与子观化而化及我，我又何恶焉！”\n
        　　庄子之楚，见空髑髅，髐然有形。撽以马捶，因而问之，曰：“夫子贪生失理而为此乎？将子有亡国之事、斧铖之诛而为此乎？将子有不善之行，愧遗父母妻子之丑而为此乎？将子有冻馁之患而为此乎？将子之春秋故及此乎？”于是语卒，援髑髅，枕而卧。夜半，髑髅见梦曰：“子之谈者似辩士，诸子所言，皆生人之累也，死则无此矣。子欲闻死之说乎？”庄子曰：“然。”髑髅曰：“死，无君于上，无臣于下，亦无四时之事，从然以天地为春秋，虽南面王乐，不能过也。”庄子不信，曰：“吾使司命复生子形，为子骨肉肌肤，反子父母、妻子、闾里、知识，子欲之乎？”髑髅深颦蹙额曰：“吾安能弃南面王乐而复为人间之劳乎！”\n
        　　颜渊东之齐，孔子有忧色。子贡下席而问曰：“小子敢问：回东之齐，夫子有忧色，何邪？”孔子曰：“善哉汝问。昔者管子有言，丘甚善之，曰‘褚小者不可以怀大，绠短者不可以汲深。’夫若是者，以为命有所成而形有所适也，夫不可损益。吾恐回与齐侯言尧、舜、黄帝之道，而重以燧人、神农之言。彼将内求于己而不得，不得则惑，人惑则死。且女独不闻邪？昔者海鸟止于鲁郊，鲁侯御而觞之于庙，奏九韶以为乐，具太牢以为膳。鸟乃眩视忧悲，不敢食一脔，不敢饮一杯，三日而死。此以己养养鸟也，非以鸟养养鸟也。夫以鸟养养鸟者，宜栖之深林，游之坛陆，浮之江湖，食之鳅鲦，随行列而止，逶迤而处。彼唯人言之恶闻，奚以夫譊譊为乎！咸池九韶之乐，张之洞庭之野，鸟闻之而飞，兽闻之而走，鱼闻之而下入，人卒闻之，相与还而观之。鱼处水而生，人处水而死。彼必相与异，其好恶故异也。故先圣不一其能，不同其事。名止于实，义设于适，是之谓条达而福持。”\n
        　　列子行，食于道，从见百岁髑髅，鑳蓬而指之曰：“唯予与汝知而未尝死、未尝生也。若果养乎？予果欢乎？”种有几，得水则为继，得水土之际则为蛙蠙之衣，生于陵屯则为陵舄，陵舄得郁栖则为乌足，乌足之根为蛴螬，其叶为胡蝶。胡蝶胥也化而为虫，生于灶下，其状若脱，其名为鸲掇。鸲掇千日为鸟，其名为干余骨。干余骨之沫为斯弥，斯弥为食醯。颐辂生乎食醯，黄軦生乎九猷，瞀芮生乎腐蠸，羊奚比乎不筍，久竹生青宁，青宁生程，程生马，马生人，人又反入于机。万物皆出于机，皆入于机。”\n
        外篇·达生第十九\n
        　　达生之情者，不务生之所无以为；达命之情者，不务知之所无奈何。养形必先之以物，物有余而形不养者有之矣。有生必先无离形，形不离而生亡者有之矣。生之来不能却，其去不能止。悲夫！世之人以为养形足以存生，而养形果不足以存生，则世奚足为哉！虽不足为而不可不为者，其为不免矣！夫欲免为形者，莫如弃世。弃世则无累，无累则正平，正平则与彼更生，更生则几矣！事奚足遗弃而生奚足遗？弃事则形不劳，遗生则精不亏。夫形全精复，与天为一。天地者，万物之父母也。合则成体，散则成始。形精不亏，是谓能移。精而又精，反以相天。\n
        　　子列子问关尹曰：“至人潜行不窒，蹈火不热，行乎万物之上而不栗。请问何以至于此？”关尹曰：“是纯气之守也，非知巧果敢之列。居，予语女。凡有貌象声色者，皆物也，物与物何以相远！夫奚足以至乎先！是色而已。则物之造乎不形，而止乎无所化。夫得是而穷之者，物焉得而止焉！彼将处乎不淫之度，而藏乎无端之纪，游乎万物之所终始。壹其性，养其气，合其德，以通乎物之所造。夫若是者，其天守全，其神无隙，物奚自入焉！夫醉者之坠车，虽疾不死。骨节与人同而犯害与人异，其神全也。乘亦不知也，坠亦不知也，死生惊惧不入乎其胸中，是故遻物而不慴。彼得全于酒而犹若是，而况得全于天乎？圣人藏于天，故莫之能伤也。复仇者，不折镆干；虽有忮心者，不怨飘瓦，是以天下平均。故无攻战之乱，无杀戮之刑者，由此道也。不开人之天，而开天之天。开天者德生，开人者贼生。不厌其天，不忽于人，民几乎以其真。”\n
        　　仲尼适楚，出于林中，见佝偻者承蜩，犹掇之也。仲尼曰：“子巧乎，有道邪？”曰：“我有道也。五六月累丸二而不坠，则失者锱铢；累三而不坠，则失者十一；累五而不坠，犹掇之也。吾处身也，若蹶株拘；吾执臂也，若槁木之枝。虽天地之大，万物之多，而唯蜩翼之知。吾不反不侧，不以万物易蜩之翼，何为而不得！”孔子顾谓弟子曰：“用志不分，乃凝于神。其佝偻丈人之谓乎！”\n
        　　颜渊问仲尼曰：“吾尝济乎觞深之渊，津人操舟若神。吾问焉曰：‘操舟可学邪？’曰：‘可。善游者数能。若乃夫没人，则未尝见舟而便操之也。’吾问焉而不吾告，敢问何谓也？”仲尼曰：“善游者数能，忘水也；若乃夫没人之未尝见舟而便操之也，彼视渊若陵，视舟若履，犹其车却也。覆却万方陈乎前而不得入其舍，恶往而不暇！以瓦注者巧，以钩注者惮，以黄金注者殙。其巧一也，而有所矜，则重外也。凡外重者内拙。”\n
        　　田开之见周威公，威公曰：“吾闻祝肾学生，吾子与祝肾游，亦何闻焉？”田开之曰：“开之操拔篲以侍门庭，亦何闻于夫子！”威公曰：“田子无让，寡人愿闻之。”开之曰：“闻之夫子曰：‘善养生者，若牧羊然，视其后者而鞭之。’”威公曰：“何谓也？”田开之曰：“鲁有单豹者，岩居而水饮，不与民共利，行年七十而犹有婴儿之色，不幸遇饿虎，饿虎杀而食之。有张毅者，高门县薄，无不走也，行年四十而有内热之病以死。豹养其内而虎食其外，毅养其外而病攻其内。此二子者，皆不鞭其后者也。”仲尼曰：“无入而藏，无出而阳，柴立其中央。三者若得，其名必极。夫畏涂者，十杀一人，则父子兄弟相戒也，必盛卒徒而后敢出焉，不亦知乎！人之所取畏者，衽席之上，饮食之间，而不知为之戒者，过也！”\n
        　　祝宗人玄端以临牢柙说彘，曰：“汝奚恶死！吾将三月豢汝，十日戒，三日齐，藉白茅，加汝肩*乎雕俎之上，则汝为之乎？”为彘谋曰：“不如食以糠糟而错之牢柙之中。”自为谋，则苟生有轩冕之尊，死得于腞楯之上、聚偻之中则为之。为彘谋则去之，自为谋则取之，所异彘者何也！\n
        　　桓公田于泽，管仲御，见鬼焉。公抚管仲之手曰：“仲父何见？”对曰：“臣无所见。”公反，诶诒为病，数日不出。齐士有皇子告敖者，曰：“公则自伤，鬼恶能伤公！夫忿滀之气，散而不反，则为不足；上而不下，则使人善怒；下而不上，则使人善忘；不上不下，中身当心，则为病。”桓公曰：“然则有鬼乎？”曰：“有。沈有履。灶有髻。户内之烦壤，雷霆处之；东北方之下者倍阿，鲑蠪跃之；西北方之下者，则泆阳处之。水有罔象，丘有峷，山有夔，野有彷徨，泽有委蛇。”公曰：“请问委蛇之伏状何如？”皇子曰：“委蛇，其大如毂，其长如辕，紫衣而朱冠。其为物也恶，闻雷车之声则捧其首而立。见之者殆乎霸。”桓公辴然而笑曰：“此寡人之所见者也。”于是正衣冠与之坐，不终日而不知病之去也。\n
        　　纪渻子为王养斗鸡。十日而问：“鸡已乎？”曰：“未也，方虚骄而恃气。”十日又问，曰：“未也，犹应向景。”十日又问，曰：“未也，犹疾视而盛气。”十日又问，曰：“几矣，鸡虽有鸣者，已无变矣，望之似木鸡矣，其德全矣。异鸡无敢应者，反走矣。”\n
        　　孔子观于吕梁，县水三十仞，流沫四十里，鼋鼍鱼鳖之所不能游也。见一丈夫游之，以为有苦而欲死也。使弟子并流而拯之。数百步而出，被发行歌而游于塘下。孔子从而问焉，曰：“吾以子为鬼，察子则人也。请问：蹈水有道乎？”曰：“亡，吾无道。吾始乎故，长乎性，成乎命。与齐俱入，与汩偕出，从水之道而不为私焉。此吾所以蹈之也。”孔子曰：“何谓始乎故，长乎性，成乎命？”曰：“吾生于陵而安于陵，故也；长于水而安于水，性也；不知吾所以然而然，命也。”\n
        　　梓庆削木为鐻，囗成，见者惊犹鬼神。鲁侯见而问焉，曰：“子何术以为焉？”对曰：“臣，工人，何术之有！虽然，有一焉：臣将为鐻，未尝敢以耗气也，必齐以静心。齐三日，而不敢怀庆赏爵禄；齐五日，不敢怀非誉巧拙；齐七日，辄然忘吾有四枝形体也。当是时也，无公朝。其巧专而外骨消，然后入山林，观天性形躯，至矣，然后成鐻，然后加手焉，不然则已。则以天合天，器之所以疑神者，其是与！”\n
        　　东野稷以御见庄公，进退中绳，左右旋中规。庄公以为文弗过也。使之钩百而反。颜阖遇之，入见曰：“稷之马将败。”公密而不应。少焉，果败而反。公曰：“子何以知之？”曰：“其马力竭矣而犹求焉，故曰败。”\n
        　　工倕旋而盖规矩，指与物化而不以心稽，故其灵台一而不桎。忘足，履之适也；忘要，带之适也；知忘是非，心之适也；不内变，不外从，事会之适也；始乎适而未尝不适者，忘适之适也。\n
        　　有孙休者，踵门而诧子扁庆子曰：“休居乡不见谓不修，临难不见谓不勇。然而田原不遇岁，事君不遇世，宾于乡里，逐于州部，则胡罪乎天哉？休恶遇此命也？”扁子曰：“子独不闻夫至人之自行邪？忘其肝胆，遗其耳目，芒然彷徨乎尘垢之外，逍遥乎无事之业，是谓为而不恃，长而不宰。今汝饰知以惊愚，修身以明汙，昭昭乎若揭日月而行也。汝得全而形躯，具而九窍，无中道夭于聋盲跛蹇而比于人数亦幸矣，又何暇乎天之怨哉！子往矣！”孙子出，扁子入。坐有间，仰天而叹。弟子问曰：“先生何为叹乎？”扁子曰：“向者休来，吾告之以至人之德，吾恐其惊而遂至于惑也。”弟子曰：“不然。孙子之所言是邪，先生之所言非邪，非固不能惑是；孙子所言非邪，先生所言是邪，彼固惑而来矣，又奚罪焉！”扁子曰：“不然。昔者有鸟止于鲁郊，鲁君说之，为具太牢以飨之，奏九韶以乐之。鸟乃始忧悲眩视，不敢饮食。此之谓以己养养鸟也。若夫以鸟养养鸟者，宜栖之深林，浮之江湖，食之以委蛇，则安平陆而已矣。今休，款启寡闻之民也，吾告以至人之德，譬之若载鼷以车马，乐鴳以钟鼓也，彼又恶能无惊乎哉！”\n
        外篇·山木第二十\n
        　　庄子行于山中，见大木，枝叶盛茂。伐木者止其旁而不取也。问其故，曰：“无所可用。”庄子曰：“此木以不材得终其天年。”夫子出于山，舍于故人之家。故人喜，命竖子杀雁而烹之。竖子请曰：“其一能鸣，其一不能鸣，请奚杀？”主人曰：“杀不能鸣者。”明日，弟子问于庄子曰：“昨日山中之木，以不材得终其天年；今主人之雁，以不材死。先生将何处？”庄子笑曰：“周将处乎材与不材之间。材与不材之间，似之而非也，故未免乎累。若夫乘道德而浮游则不然，无誉无訾，一龙一蛇，与时俱化，而无肯专为。一上一下，以和为量，浮游乎万物之祖。物物而不物于物，则胡可得而累邪！此神农、黄帝之法则也。若夫万物之情，人伦之传则不然：合则离，成则毁，廉则挫，尊则议，有为则亏，贤则谋，不肖则欺。胡可得而必乎哉！悲夫，弟子志之，其唯道德之乡乎！”\n
        　　市南宜僚见鲁侯，鲁侯有忧色。市南子曰：“君有忧色，何也？”鲁侯曰：“吾学先王之道，修先君之业；吾敬鬼尊贤，亲而行之，无须臾离居。然不免于患，吾是以忧。”市南子曰：“君之除患之术浅矣！夫丰狐文豹，栖于山林，伏于岩穴，静也；夜行昼居，戒也；虽饥渴隐约，犹且胥疏于江湖之上而求食焉，定也。然且不免于罔罗机辟之患，是何罪之有哉？其皮为之灾也。今鲁国独非君之皮邪？吾愿君刳形去皮，洒心去欲，而游于无人之野。南越有邑焉，名为建德之国。其民愚而朴，少私而寡欲；知作而不知藏，与而不求其报；不知义之所适，不知礼之所将。猖狂妄行，乃蹈乎大方。其生可乐，其死可葬。吾愿君去国捐俗，与道相辅而行。”君曰：“彼其道远而险，又有江山，我无舟车，奈何？”市南子曰：“君无形倨，无留居，以为君车。”君曰：“彼其道幽远而无人，吾谁与为邻？吾无粮，我无食，安得而至焉？”市南子曰：“少君之费，寡君之欲，虽无粮而乃足。君其涉于江而浮于海，望之而不见其崖，愈往而不知其所穷。送君者皆自崖而反。君自此远矣！故有人者累，见有于人者忧。故尧非有人，非见有于人也。吾愿去君之累，除君之忧，而独与道游于大莫之国。方舟而济于河，有虚船来触舟，虽有惼心之人不怒。有一人在其上，则呼张歙之。一呼而不闻，再呼而不闻，于是三呼邪，则必以恶声随之。向也不怒而今也怒，向也虚而今也实。人能虚己以游世，其孰能害之！”\n
        　　北宫奢为卫灵公赋敛以为钟，为坛乎郭门之外。三月而成上下之县。王子庆忌见而问焉，曰：“子何术之设？”奢曰：“一之间无敢设也。奢闻之：‘既雕既琢，复归于朴。’侗乎其无识，傥乎其怠疑。萃乎芒乎，其送往而迎来。来者勿禁，往者勿止。从其强梁，随其曲傅，因其自穷。故朝夕赋敛而毫毛不挫，而况有大涂者乎！”\n
        　　孔子围于陈蔡之间，七日不火食。大公任往吊之，曰：“子几死乎？”曰：“然。”“子恶死乎？”曰：“然。”任曰：“予尝言不死之道。东海有鸟焉，其名曰意怠。其为鸟也，翀翀，而似无能；引援而飞，迫胁而栖；进不敢为前，退不敢为后；食不敢先尝，必取其绪。是故其行列不斥，而外人卒不得害，是以免于患。直木先伐，甘井先竭。子其意者饰知以惊愚，修身以明汙，昭昭乎如揭日月而行，故不免也。昔吾闻之大成之人曰：‘自伐者无功，功成者堕，名成者亏。’孰能去功与名而还与众人！道流而不明居，得行而不名处；纯纯常常，乃比于狂；削迹捐势，不为功名。是故无责于人，人亦无责焉。至人不闻，子何喜哉！”孔子曰：“善哉！”辞其交游，去其弟子，逃于大泽，衣裘褐，食杼栗，入兽不乱群，入鸟不乱行。鸟兽不恶，而况人乎！\n
        　　孔子问子桑雽曰：“吾再逐于鲁，伐树于宋，削迹于卫，穷于商周，围于陈蔡之间。吾犯此数患，亲交益疏，徒友益散，何与？”子桑雽曰：“子独不闻假人之亡与？林回弃千金之璧，负赤子而趋。或曰：‘为其布与？赤子之布寡矣；为其累与？赤子之累多矣。弃千金之璧，负赤子而趋，何也？’林回曰：‘彼以利合，此以天属也。’夫以利合者，迫穷祸患害相弃也；以天属者，迫穷祸患害相收也。夫相收之与相弃亦远矣，且君子之交淡若水，小人之交甘若醴。君子淡以亲，小人甘以绝，彼无故以合者，则无故以离。”孔子曰：“敬闻命矣！”徐行翔佯而归，绝学捐书，弟子无挹于前，其爱益加进。异日，桑雽又曰：“舜之将死，真泠禹曰：‘汝戒之哉！形莫若缘，情莫若率。’缘则不离，率则不劳。不离不劳，则不求文以待形。不求文以待形，固不待物。”\n
        　　庄子衣大布而补之，正絜系履而过魏王。魏王曰：“何先生之惫邪？”庄子曰：“贫也，非惫也。士有道德不能行，惫也；衣弊履穿，贫也，非惫也，此所谓非遭时也。王独不见夫腾猿乎？其得楠梓豫章也，揽蔓其枝而王长其间，虽羿、蓬蒙不能眄睨也。及其得柘棘枳枸之间也，危行侧视，振动悼栗，此筋骨非有加急而不柔也，处势不便，未足以逞其能也。今处昏上乱相之间而欲无惫，奚可得邪？此比干之见剖心，徵也夫！”\n
        　　孔子穷于陈蔡之间，七日不火食。左据槁木，右击槁枝，而歌焱氏之风，有其具而无其数，有其声而无宫角。木声与人声，犁然有当于人之心。颜回端拱还目而窥之。仲尼恐其广己而造大也，爱己而造哀也，曰：“回，无受天损易，无受人益难。无始而非卒也，人与天一也。夫今之歌者其谁乎！”回曰：“敢问无受天损易。”仲尼曰：“饥渴寒暑，穷桎不行，天地之行也，运物之泄也，言与之偕逝之谓也。为人臣者，不敢去之。执臣之道犹若是，而况乎所以待天乎？”“何谓无受人益难？”仲尼曰：“始用四达，爵禄并至而不穷。物之所利，乃非己也，吾命有在外者也。君子不为盗，贤人不为窃，吾若取之何哉？故曰：鸟莫知于鶍鸸，目之所不宜处不给视，虽落其实，弃之而走。其畏人也而袭诸人间。社稷存焉尔！”“何谓无始而非卒？”仲尼曰：“化其万物而不知其禅之者，焉知其所终？焉知其所始？正而待之而已耳。”“何谓人与天一邪？”仲尼曰：“有人，天也；有天，亦天也。人之不能有天，性也。圣人晏然体逝而终矣！”\n
        　　庄周游于雕陵之樊，睹一异鹊自南方来者。翼广七尺，目大运寸，感周之颡，而集于栗林。庄周曰：“此何鸟哉！翼殷不逝，目大不睹。”蹇裳躩步，执弹而留之。睹一蝉方得美荫而忘其身。螳螂执翳而搏之，见得而忘形。异鹊从而利之，见利而忘其真。庄周怵然曰：“噫！物固相累，二类相召也。”捐弹而反走，虞人逐而谇之。庄周反入，三日不庭。蔺且从而问之，”夫子何为顷间甚不庭乎？”庄周曰：“吾守形而忘身，观于浊水而迷于清渊。且吾闻诸夫子曰：‘入其俗，从其令。’今吾游于雕陵而忘吾身，异鹊感吾颡，游于栗林而忘真。栗林虞人以吾为戮，吾所以不庭也。”\n
        　　阳子之宋，宿于逆旅。逆旅人有妾二人，其一人美，其一人恶。恶者贵而美者贱。阳子问其故，逆旅小子对曰：“其美者自美，吾不知其美也；其恶者自恶，吾不知其恶也。”阳子曰：“弟子记之：行贤而去自贤之行，安往而不爱哉！”\n
        外篇·田子方第二十一\n
        　　田子方侍坐于魏文侯，数称谿工。文侯曰：“谿工，子之师邪？”子方曰：“非也，无择之里人也。称道数当故无择称之。”文侯曰：“然则子无师邪？”子方曰：“有。”曰：“子之师谁邪？”子方曰：“东郭顺子。”文侯曰：“然则夫子何故未尝称之？”子方曰：“其为人也真。人貌而天虚，缘而葆真，清而容物。物无道，正容以悟之，使人之意也消。无择何足以称之！”子方出，文侯傥然，终日不言。召前立臣而语之曰：“远矣，全德之君子！始吾以圣知之言、仁义之行为至矣。吾闻子方之师，吾形解而不欲动，口钳而不欲言。吾所学者，直土埂耳！夫魏真为我累耳！”\n
        　　温伯雪子适齐，舍于鲁。鲁人有请见之者，温伯雪子曰：“不可。吾闻中国之君子，明乎礼义而陋于知人心。吾不欲见也。”至于齐，反舍于鲁，是人也又请见。温伯雪子曰：“往也蕲见我，今也又蕲见我，是必有以振我也。”出而见客，入而叹。明日见客，又入而叹。其仆曰：“每见之客也，必入而叹，何耶？”曰：“吾固告子矣：中国之民，明乎礼义而陋乎知人心。昔之见我者，进退一成规、一成矩，从容一若龙、一若虎。其谏我也似子，其道我也似父，是以叹也。”仲尼见之而不言。子路曰：“吾子欲见温伯雪子久矣。见之而不言，何邪？”仲尼曰：“若夫人者，目击而道存矣，亦不可以容声矣！”\n
        　　颜渊问于仲尼曰：“夫子步亦步，夫子趋亦趋，夫子驰亦驰，夫子奔逸绝尘，而回瞠若乎后矣！”夫子曰：“回，何谓邪？”曰：“夫子步亦步也，夫子言亦言也；夫子趋亦趋也，夫子辩亦辩也；夫子驰亦驰也，夫子言道，回亦言道也；及奔逸绝尘而回瞠若乎后者，夫子不言而信，不比而周，无器而民滔乎前，而不知所以然而已矣。”仲尼曰：“恶！可不察与！夫哀莫大于心死，而人死亦次之。日出东方而入于西极，万物莫不比方，有目有趾者，待是而后成功。是出则存，是入则亡。万物亦然，有待也而死，有待也而生。吾一受其成形，而不化以待尽。效物而动，日夜无隙，而不知其所终。薰然其成形，知命不能规乎其前。丘以是日徂。吾终身与汝交一臂而失之，可不哀与？女殆著乎吾所以著也。彼已尽矣，而女求之以为有，是求马于唐肆也。吾服，女也甚忘；女服，吾也甚忘。虽然，女奚患焉！虽忘乎故吾，吾有不忘者存。”\n
        　　孔子见老聃，老聃新沐，方将被发而干，蛰然似非人。孔子便而待之。少焉见，曰：“丘也眩与？其信然与？向者先生形体掘若槁木，似遗物离人而立于独也。”老聃曰：“吾游心于物之初。”孔子曰：“何谓邪？”曰：“心困焉而不能知，口辟焉而不能言。尝为汝议乎其将：至阴肃肃，至阳赫赫。肃肃出乎天，赫赫发乎地。两者交通成和而物生焉，或为之纪而莫见其形。消息满虚，一晦一明，日改月化，日有所为而莫见其功。生有所乎萌，死有所乎归，始终相反乎无端，而莫知乎其所穷。非是也，且孰为之宗！”孔子曰：“请问游是。”老聃曰：“夫得是至美至乐也。得至美而游乎至乐，谓之至人。”孔子曰：“愿闻其方。”曰：“草食之兽，不疾易薮；水生之虫，不疾易水。行小变而不失其大常也，喜怒哀乐不入于胸次。夫天下也者，万物之所一也。得其所一而同焉，则四支百体将为尘垢，而死生终始将为昼夜，而莫之能滑，而况得丧祸福之所介乎！弃隶者若弃泥涂，知身贵于隶也。贵在于我而不失于变。且万化而未始有极也，夫孰足以患心！已为道者解乎此。”孔子曰：“夫子德配天地，而犹假至言以修心。古之君子，孰能脱焉！”老聃曰：“不然。夫水之于汋也，无为而才自然矣；至人之于德也，不修而物不能离焉。若天之自高，地之自厚，日月之自明，夫何修焉！”孔子出，以告颜回曰：“丘之于道也，其犹醯鸡与！微夫子之发吾覆也，吾不知天地之大全也。”\n
        　　庄子见鲁哀公，哀公曰：“鲁多儒士，少为先生方者。”庄子曰：“鲁少儒。”哀公曰：“举鲁国而儒服，何谓少乎？”庄子曰：“周闻之：儒者冠圜冠者知天时，履句履者知地形，缓佩玦者事至而断。君子有其道者，未必为其服也；为其服者，未必知其道也。公固以为不然，何不号于国中曰：‘无此道而为此服者，其罪死！’”于是哀公号之五日，而鲁国无敢儒服者。独有一丈夫，儒服而立乎公门。公即召而问以国事，千转万变而不穷。庄子曰：“以鲁国而儒者一人耳，可谓多乎？”\n
        　　百里奚爵禄不入于心，故饭牛而牛肥，使秦穆公忘其贱，与之政也。有虞氏死生不入于心，故足以动人。\n
        　　宋元君将画图，众史皆至，受揖而立，舐笔和墨，在外者半。有一史后至者，儃儃然不趋，受揖不立，因之舍。公使人视之，则解衣般礴裸。君曰：“可矣，是真画者也。”\n
        　　文王观于臧，见一丈夫钓，而其钓莫钓。非持其钓有钓者也，常钓也。文王欲举而授之政，而恐大臣父兄之弗安也；欲终而释之，而不忍百姓之无天也。于是旦而属之大夫曰：“昔者寡人梦见良人，黑色而髯，乘驳马而偏朱蹄，号曰：‘寓而政于臧丈人，庶几乎民有瘳乎！’”诸大夫蹴然曰：“先君王也。”文王曰：“然则卜之。”诸大夫曰：“先君之命，王其无它，又何卜焉。”遂迎臧丈人而授之政。典法无更，偏令无出。三年，文王观于国，则列士坏植散群，长官者不成德，斔斛不敢入于四竟。列士坏植散群，则尚同也；长官者不成德，则同务也，斔斛不敢入于四竟，则诸侯无二心也。文王于是焉以为大师，北面而问曰：“政可以及天下乎？”臧丈人昧然而不应，泛然而辞，朝令而夜循，终身无闻。颜渊问于仲尼曰：“文王其犹未邪？又何以梦为乎？”仲尼曰：“默，汝无言！夫文王尽之也，而又何论剌焉！彼直以循斯须也。”\n
        　　列御寇为伯昏无人射，引之盈贯，措杯水其肘上，发之，适矢复沓，方矢复寓。当是时，犹象人也。伯昏无人曰：“是射之射，非不射之射也。尝与汝登高山，履危石，临百仞之渊，若能射乎？”于是无人遂登高山，履危石，临百仞之渊，背逡巡，足二分垂在外，揖御寇而进之。御寇伏地，汗流至踵。伯昏无人曰：“夫至人者，上窥青天，下潜黄泉，挥斥八极，神气不变。今汝怵然有恂目之志，尔于中也殆矣夫！”\n
        　　肩吾问于孙叔敖曰：“子三为令尹而不荣华，三去之而无忧色。吾始也疑子，今视子之鼻间栩栩然，子之用心独奈何？”孙叔敖曰：“吾何以过人哉！吾以其来不可却也，其去不可止也。吾以为得失之非我也，而无忧色而已矣。我何以过人哉！且不知其在彼乎？其在我乎？其在彼邪亡乎我，在我邪亡乎彼。方将踌躇，方将四顾，何暇至乎人贵人贱哉！”仲尼闻之曰：“古之真人，知者不得说，美人不得滥，盗人不得劫，伏戏、黄帝不得友。死生亦大矣，而无变乎己，况爵禄乎！若然者，其神经乎大山而无介，入乎渊泉而不濡，处卑细而不惫，充满天地，既以与人己愈有。”\n
        　　楚王与凡君坐，少焉，楚王左右曰”凡亡”者三。凡君曰：“凡之亡也，不足以丧吾存。夫凡之亡不足以丧吾存，则楚之存不足以存存。由是观之，则凡未始亡而楚未始存也。\n
        外篇·知北游第二十二\n
        　　知北游于玄水之上，登隐弅之丘，而适遭无为谓焉。知谓无为谓曰：“予欲有问乎若：何思何虑则知道？何处何服则安道？何从何道则得道？”三问而无为谓不答也。非不答，不知答也。知不得问，反于白水之南，登狐阕之上，而睹狂屈焉。知以之言也问乎狂屈。狂屈曰：“唉！予知之，将语若。”中欲言而忘其所欲言。知不得问，反于帝宫，见黄帝而问焉。黄帝曰：“无思无虑始知道，无处无服始安道，无从无道始得道。”知问黄帝曰：“我与若知之，彼与彼不知也，其孰是邪？”黄帝曰：“彼无为谓真是也，狂屈似之，我与汝终不近也。夫知者不言，言者不知，故圣人行不言之教。道不可致，德不可至。仁可为也，义可亏也，礼相伪也。故曰：‘失道而后德，失德而后仁，失仁而后义，失义而后礼。’礼者，道之华而乱之首也。故曰：‘为道者日损，损之又损之，以至于无为。无为而无不为也。’今已为物也，欲复归根，不亦难乎！其易也其唯大人乎！生也死之徒，死也生之始，孰知其纪！人之生，气之聚也。聚则为生，散则为死。若死生为徒，吾又何患！故万物一也。是其所美者为神奇，其所恶者为臭腐。臭腐复化为神奇，神奇复化为臭腐。故曰：‘通天下一气耳。’圣人故贵一。”知谓黄帝曰：“吾问无为谓，无为谓不应我，非不我应，不知应我也；吾问狂屈，狂屈中欲告我而不我告，非不我告，中欲告而忘之也；今予问乎若，若知之，奚故不近？”黄帝曰：“彼其真是也，以其不知也；此其似之也，以其忘之也；予与若终不近也，以其知之也。”狂屈闻之，以黄帝为知言。\n
        　　天地有大美而不言，四时有明法而不议，万物有成理而不说。圣人者，原天地之美而达万物之理。是故至人无为，大圣不作，观于天地之谓也。今彼神明至精，与彼百化。物已死生方圆，莫知其根也。扁然而万物，自古以固存。六合为巨，未离其内；秋豪为小，待之成体；天下莫不沈浮，终身不故；阴阳四时运行，各得其序；惛然若亡而存；油然不形而神；万物畜而不知：此之谓本根，可以观于天矣！\n
        　　啮缺问道乎被衣，被衣曰：“若正汝形，一汝视，天和将至；摄汝知，一汝度，神将来舍。德将为汝美，道将为汝居。汝瞳焉如新生之犊而无求其故。”言未卒，啮缺睡寐。被衣大说，行歌而去之，曰：“形若槁骸，心若死灰，真其实知，不以故自持。媒媒晦晦，无心而不可与谋。彼何人哉！”\n
        　　舜问乎丞：“道可得而有乎？”曰：“汝身非汝有也，汝何得有夫道！”舜曰：“吾身非吾有也，孰有之哉？”曰：“是天地之委形也；生非汝有，是天地之委和也；性命非汝有，是天地之委顺也；子孙非汝有，是天地之委蜕也。故行不知所往，处不知所持，食不知所味。天地之强阳气也，又胡可得而有邪！”\n
        　　孔子问于老聃曰：“今日晏闲，敢问至道。”老聃曰：“汝齐戒，疏瀹而心，澡雪而精神，掊击而知。夫道，窅然难言哉！将为汝言其崖略：夫昭昭生于冥冥，有伦生于无形，精神生于道，形本生于精，而万物以形相生。故九窍者胎生，八窍者卵生。其来无迹，其往无崖，无门无房，四达之皇皇也。邀于此者，四肢强，思虑恂达，耳目聪明。其用心不劳，其应物无方，天不得不高，地不得不广，日月不得不行，万物不得不昌，此其道与！且夫博之不必知，辩之不必慧，圣人以断之矣！若夫益之而不加益，损之而不加损者，圣人之所保也。渊渊乎其若海，魏魏乎其终则复始也。运量万物而不匮。则君子之道，彼其外与！万物皆往资焉而不匮。此其道与！\n
        　　“中国有人焉，非阴非阳，处于天地之间，直且为人，将反于宗。自本观之，生者，喑噫物也。虽有寿夭，相去几何？须臾之说也，奚足以为尧、桀之是非！果蓏有理，人伦虽难，所以相齿。圣人遭之而不违，过之而不守。调而应之，德也；偶而应之，道也。帝之所兴，王之所起也。\n
        　　“人生天地之间，若白驹之过隙，忽然而已。注然勃然，莫不出焉；油然寥然，莫不入焉。已化而生，又化而死。生物哀之，人类悲之。解其天韬，堕其天帙。纷乎宛乎，魂魄将往，乃身从之。乃大归乎！不形之形，形之不形，是人之所同知也，非将至之所务也，此众人之所同论也。彼至则不论，论则不至；明见无值，辩不若默；道不可闻，闻不若塞：此之谓大得。”\n
        　　东郭子问于庄子曰：“所谓道，恶乎在？”庄子曰：“无所不在。”东郭子曰：“期而后可。”庄子曰：“在蝼蚁。”曰：“何其下邪？”曰：“在稊稗。”曰：“何其愈下邪？”曰：“在瓦甓。”曰：“何其愈甚邪？”曰：“在屎溺。”东郭子不应。庄子曰：“夫子之问也，固不及质。正、获之问于监市履狶也，‘每下愈况’。汝唯莫必，无乎逃物。至道若是，大言亦然。周遍咸三者，异名同实，其指一也。尝相与游乎无有之宫，同合而论，无所终穷乎！尝相与无为乎！澹澹而静乎！漠而清乎！调而闲乎！寥已吾志，无往焉而不知其所至，去而来不知其所止。吾往来焉而不知其所终，彷徨乎冯闳，大知入焉而不知其所穷。物物者与物无际，而物有际者，所谓物际者也。不际之际，际之不际者也。谓盈虚衰杀，彼为盈虚非盈虚，彼为衰杀非衰杀，彼为本末非本末，彼为积散非积散也。”\n
        　　妸荷甘与神农学于老龙吉。神农隐几，阖户昼瞑。囗荷甘日中奓户而入，曰：“老龙死矣！”神农隐几拥杖而起，嚗然放杖而笑，曰：“天知予僻陋谩诞，故弃予而死。已矣，夫子无所发予之狂言而死矣夫！”弇堈吊闻之，曰：“夫体道者，天下之君子所系焉。今于道，秋豪之端万分未得处一焉，而犹知藏其狂言而死，又况夫体道者乎！视之无形，听之无声，于人之论者，谓之冥冥，所以论道而非道也。”\n
        　　于是泰清问乎无穷，曰：“子知道乎？”无穷曰：“吾不知。”又问乎无为，无为曰：“吾知道。”曰：“子之知道，亦有数乎？”曰：“有。”曰：“其数若何？”无为曰：“吾知道之可以贵、可以贱、可以约、可以散，此吾所以知道之数也。”泰清以之言也问乎无始，曰：“若是，则无穷之弗知与无为之知，孰是而孰非乎？”无始曰：“不知深矣，知之浅矣；弗知内矣，知之外矣。”于是泰清仰而叹曰：“弗知乃知乎，知乃不知乎！孰知不知之知？”无始曰：“道不可闻，闻而非也；道不可见，见而非也；道不可言，言而非也！知形形之不形乎！道不当名。”无始曰：“有问道而应之者，不知道也；虽问道者，亦未闻道。道无问，问无应。无问问之，是问穷也；无应应之，是无内也。以无内待问穷，若是者，外不观乎宇宙，内不知乎大初。是以不过乎昆仑，不游乎太虚。”\n
        　　光曜问乎无有曰：“夫子有乎？其无有乎？”光曜不得问而孰视其状貌：窅然空然。终日视之而不见，听之而不闻，搏之而不得也。光曜曰：“至矣，其孰能至此乎！予能有无矣，而未能无无也。及为无有矣，何从至此哉！”\n
        　　大马之捶钩者，年八十矣，而不失豪芒。大马曰：“子巧与！有道与？”曰：“臣有守也。臣之年二十而好捶钩，于物无视也，非钩无察也。”是用之者假不用者也，以长得其用，而况乎无不用者乎！物孰不资焉！\n
        　　冉求问于仲尼曰：“未有天地可知邪？”仲尼曰：“可。古犹今也。”冉求失问而退。明日复见，曰：“昔者吾问‘未有天地可知乎？’夫子曰：‘可。古犹今也。’昔日吾昭然，今日吾昧然。敢问何谓也？”仲尼曰：“昔之昭然也，神者先受之；今之昧然也，且又为不神者求邪！无古无今，无始无终。未有子孙而有孙子可乎？”冉求未对。仲尼曰：“已矣，末应矣！不以生生死，不以死死生。死生有待邪？皆有所一体。有先天地生者物邪？物物者非物，物出不得先物也，犹其有物也。犹其有物也无已！圣人之爱人也终无已者，亦乃取于是者也。”\n
        　　颜渊问乎仲尼曰：“回尝闻诸夫子曰：‘无有所将，无有所迎。’回敢问其游。”仲尼曰：“古之人外化而内不化，今之人内化而外不化。与物化者，一不化者也。安化安不化？安与之相靡？必与之莫多。狶韦氏之囿，黄帝之圃，有虞氏之宫，汤武之室。君子之人，若儒墨者师，故以是非相赍也，而况今之人乎！圣人处物不伤物。不伤物者，物亦不能伤也。唯无所伤者，为能与人相将迎。山林与，皋壤与，使我欣欣然而乐与！乐未毕也，哀又继之。哀乐之来，吾不能御，其去弗能止。悲夫，世人直为物逆旅耳！夫知遇而不知所不遇，知能能而不能所不能。无知无能者，固人之所不免也。夫务免乎人之所不免者，岂不亦悲哉！至言去言，至为去为。齐知之，所知则浅矣！”\n
        杂篇·庚桑楚第二十三\n
        　　老聃之役有庚桑楚者，偏得老聃之道，以北居畏垒之山。其臣之画然知者去之，其妾之挈然仁者远之。拥肿之与居，鞅掌之为使。居三年，畏垒大壤。畏垒之民相与言曰：“庚桑子之始来，吾洒然异之。今吾日计之而不足，岁计之而有余。庶几其圣人乎！子胡不相与尸而祝之，社而稷之乎？”庚桑子闻之，南面而不释然。弟子异之。庚桑子曰：“弟子何异于予？夫春气发而百草生，正得秋而万宝成。夫春与秋，岂无得而然哉？天道已行矣。吾闻至人，尸居环堵之室，而百姓猖狂，不知所如往。今以畏垒之细民，而窃窃焉欲俎豆予于贤人之间，我其杓之人邪？吾是以不释于老聃之言。”弟子曰：“不然。夫寻常之沟，巨鱼无所还其体，而鲵鳅为之制；步仞之丘陵，巨兽无所隐其躯，而孽狐为之祥。且夫尊贤授能，先善与利，自古尧、舜以然，而况畏垒之民乎！夫子亦听矣！”庚桑子曰：“小子来！夫函车之兽，介而离山，则不免于网罟之患；吞舟之鱼，荡而失水，则蚁能苦之。故鸟兽不厌高，鱼鳖不厌深。夫全其形生之人，藏其身也，不厌深眇而已矣！且夫二子者，又何足以称扬哉！是其于辩也，将妄凿垣墙而殖蓬蒿也，简发而栉，数米而炊，窃窃乎又何足以济世哉！举贤则民相轧，任知则民相盗。之数物者，不足以厚民。民之于利甚勤，子有杀父，臣有杀君；正昼为盗，日中穴阫。吾语女：大乱之本，必生于尧、舜之间，其末存乎千世之后。千世之后，其必有人与人相食者也。”\n
        　　南荣趎蹴然正坐曰：“若趎之年者已长矣，将恶乎托业以及此言邪？”庚桑子曰：“全汝形，抱汝生，无使汝思虑营营。若此三年，则可以及此言矣！”南荣趎曰：“目之与形，吾不知其异也，而盲者不能自见；耳之与形，吾不知其异也，而聋者不能自闻；心之与形，吾不知其异也，而狂者不能自得。形之与形亦辟矣，而物或间之邪？欲相求而不能相得。今谓趎曰：‘全汝形，抱汝生，无使汝思虑营营。’趎勉闻道达耳矣！”庚桑子曰：“辞尽矣，奔蜂不能化藿蠋，越鸡不能伏鹄卵，鲁鸡固能矣！鸡之与鸡，其德非不同也。有能与不能者，其才固有巨小也。今吾才小，小足以化子。子胡不南见老子！”南荣趎赢粮，七日七夜至老子之所。老子曰：“子自楚之所来乎？”南荣趎曰：“唯。”老子曰：“子何与人偕来之众也？”南荣趎惧然顾其后。老子曰：“子不知吾所谓乎？”南荣囗俯而惭，仰而叹，曰：“今者吾忘吾答，因失吾问。”老子曰：“何谓也？”南荣趎曰：“不知乎人谓我朱愚，知乎反愁我躯；不仁则害人，仁则反愁我身；不义则伤彼，义则反愁我己。我安逃此而可？此三言者，趎之所患也。愿因楚而问之。”老子曰：“向吾见若眉睫之间，吾因以得汝矣。今汝又言而信之。若规规然若丧父母，揭竿而求诸海也。女亡人哉！惘惘乎，汝欲反汝情性而无由入，可怜哉！”南荣趎请入就舍，召其所好，去其所恶。十日自愁，复见老子。老子曰：“汝自洒濯，孰哉郁郁乎！然而其中津津乎犹有恶也。夫外韄者不可繁而捉，将内揵；内韄者不可缪而捉，将外揵４；外内韄者，道德不能持，而况放道而行者乎！”南荣趎曰：“里人有病，里人问之，病者能言其病，然其病病者犹未病也。若趎之闻大道，譬犹饮药以加病也。趎愿闻卫生之经而已矣。”老子曰：“卫生之经，能抱一乎！能勿失乎！能无卜筮而知吉凶乎！能止乎！能已乎！能舍诸人而求诸己乎！能翛然乎！能侗然乎！能儿子乎！儿子终日嗥而嗌不嗄，和之至也；终日握而手不掜，共其德也；终日视而目不瞬，偏不在外也。行不知所之，居不知所为，与物委蛇而同其波。是卫生之经已。”南荣囗曰：“然则是至人之德已乎？”曰：“非也。是乃所谓冰解冻释者。夫至人者，相与交食乎地而交乐乎天，不以人物利害相撄，不相与为怪，不相与为谋，不相与为事，翛然而往，侗然而来。是谓卫生之经已。”曰：“然则是至乎？”曰：“未也。吾固告汝曰：‘能儿子乎！’儿子动不知所为，行不知所之，身若槁木之枝而心若死灰。若是者，祸亦不至，福亦不来。祸福无有，恶有人灾也！”\n
        　　宇泰定者，发乎天光。发乎天光者，人见其人，物见其物。人有修者，乃今有恒。有恒者，人舍之，天助之。人之所舍，谓之天民；天之所助，谓之天子。\n
        　　学者，学其所不能学也？行者，行其所不能行也？辩者，辩其所不能辩也？知止乎其所不能知，至矣！若有不即是者，天钧败之。备物将以形，藏不虞以生心，敬中以达彼。若是而万恶至者，皆天也，而非人也，不足以滑成，不可内于灵台。灵台者有持，而不知其所持而不可持者也。不见其诚己而发，每发而不当；业入而不舍，每更为失。为不善乎显明之中者，人得而诛之；为不善乎幽间之中者，鬼得而诛之。明乎人、明乎鬼者，然后能独行。券内者，行乎无名；券外者，志乎期费。行乎无名者，唯庸有光；志乎期费者，唯贾人也。人见其跂，犹之魁然。与物穷者，物入焉；与物且者，其身之不能容，焉能容人！不能容人者无亲，无亲者尽人。兵莫惨于志，镆铘为下；寇莫大于阴阳，无所逃于天地之间。非阴阳贼之，心则使之也。\n
        　　道通其分也，其成也毁也。所恶乎分者，其分也以备。所以恶乎备者？其有以备。故出而不反，见其鬼。出而得，是谓得死。灭而有实，鬼之一也。以有形者象无形者而定矣！出无本，入无窍，有实而无乎处，有长而无乎本剽，有所出而无窍者有实。有实而无乎处者，宇也；有长而无本剽者，宙也。有乎生，有乎死；有乎出，有乎入。入出而无见其形，是谓天门。天门者，无有也。万物出乎无有。有不能以有为有，必出乎无有，而无有一无有。圣人藏乎是。\n
        　　古之人，其知有所至矣。恶乎至？有以为未始有物者，至矣，尽矣，弗可以加矣！其次以为有物矣，将以生为丧也，以死为反也，是以分已。其次曰始无有，既而有生，生俄而死。以无有为首，以生为体，以死为*。孰知有无死生之一守者，吾与之为友。是三者虽异，公族也。昭景也，著戴也；甲氏也，著封也：非一也。\n
        　　有生鹹也，披然曰”移是”。尝言”移是”，非所言也。虽然，不可知者也。腊者之有膍胲，可散而不可散也；观室者周于寝庙，又适其偃焉！为是举”移是”。请尝言”移是”：是以生为本，以知为师，因以乘是非。果有名实，因以己为质，使人以为己节，因以死偿节。若然者，以用为知，以不用为愚；以彻为名，以穷为辱。”移是”，今之人也，是蜩与学鸠同于同也。\n
        　　蹍市人之足，则辞以放骜，兄则以妪，大亲则已矣。故曰：至礼有不人，至义不物，至知不谋，至仁无亲，至信辟金。彻志之勃，解心之谬，去德之累，达道之塞。贵富显严名利六者，勃志也；容动色理气意六者，谬心也；恶欲喜怒哀乐六者，累德也；去就取与知能六者，塞道也。此四六者不荡胸中则正，正则静，静则明，明则虚，虚则无为而无不为也。\n
        　　道者，德之钦也；生者，德之光也；性者，生之质也。性之动谓之为，为之伪谓之失。知者，接也；知者，谟也。知者之所不知，犹睨也。动以不得已之谓德，动无非我之谓治，名相反而实相顺也。羿工乎中微而拙乎使人无己誉；圣人工乎天而拙乎人；夫工乎天而俍乎人者，唯全人能之。虽虫能虫，虽虫能天。全人恶天，恶人之天，而况吾天乎人乎！一雀适羿，羿必得之，或也。以天下为之笼，则雀无所逃。是故汤以胞人笼伊尹，秦穆公以五羊之皮笼百里奚。是故非以其所好笼之而可得者，无有也。介者拸画，外非誉也。胥靡登高而不惧，遗死生也。夫复諧不馈而忘人，忘人，因以为天人矣！故敬之而不喜，侮之而不怒者，唯同乎天和者为然。出怒不怒，则怒出于不怒矣；出为无为，则为出于无为矣！欲静则平气，欲神则顺心。有为也欲当，则缘于不得已。不得已之类，圣人之道。\n
        杂篇·徐无鬼第二十四\n
        　　徐无鬼因女商见魏武侯，武侯劳之曰：“先生病矣，苦于山林之劳，故乃肯见于寡人。”徐无鬼曰：“我则劳于君，君有何劳于我！君将盈耆欲，长好恶，则性命之情病矣；君将黜耆欲，牵好恶，则耳目病矣。我将劳君，君有何劳于我！”武侯超然不对。少焉，徐无鬼曰：“尝语君吾相狗也：下之质，执饱而止，是狸德也；中之质，若视日；上之质，若亡其一。吾相狗又不若吾相马也。吾相马：直者中绳，曲者中钩，方者中矩，圆者中规。是国马也，而未若天下马也。天下马有成材，若卹若失，若丧其一。若是者，超轶绝尘，不知其所。”武侯大悦而笑。徐无鬼出，女商曰：“先生独何以说吾君乎？吾所以说吾君者，横说之则以《诗》、《书》、《礼》、《乐》，从说则以《金板》、《六韬》，奉事而大有功者不可为数，而吾君未尝启齿。今先生何以说吾君？使吾君说若此乎？”徐无鬼曰：“吾直告之吾相狗马耳。”女商曰：“若是乎？”曰：“子不闻夫越之流人乎？去国数日，见其所知而喜；去国旬月，见所尝见于国中者喜；及期年也，见似人者而喜矣。不亦去人滋久，思人滋深乎？夫逃虚空者，藜藋柱乎鼪鼬之径，良位其空，闻人足音跫然而喜矣，又况乎昆弟亲戚之謦欬其侧者乎！久矣夫，莫以真人之言謦欬吾君之侧乎！”\n
        　　徐无鬼见武侯，武侯曰：“先生居山林，食芧栗，厌葱韭，以宾寡人，久矣夫！今老邪？其欲干酒肉之味邪？其寡人亦有社稷之福邪？”徐无鬼曰：“无鬼生于贫贱，未尝敢饮食君之酒肉，将来劳君也。”君曰：“何哉！奚劳寡人？”曰：“劳君之神与形。”武侯曰：“何谓邪？”徐无鬼曰：“天地之养也一，登高不可以为长，居下不可以为短。君独为万乘之主，以苦一国之民，以养耳目鼻口，夫神者不自许也。夫神者，好和而恶奸。夫奸，病也，故劳之。唯君所病之何也？”武侯曰：“欲见先生久矣！吾欲爱民而为义偃兵，其可乎？”徐无鬼曰：“不可。爱民，害民之始也；为义偃兵，造兵之本也。君自此为之，则殆不成。凡成美，恶器也。君虽为仁义，几且伪哉！形固造形，成固有伐，变固外战。君亦必无盛鹤列于丽谯之间，无徒骥于锱坛之宫，无藏逆于得，无以巧胜人，无以谋胜人，无以战胜人。夫杀人之士民，兼人之土地，以养吾私与吾神者，其战不知孰善？胜之恶乎在？君若勿已矣！修胸中之诚以应天地之情而勿撄。夫民死已脱矣，君将恶乎用夫偃兵哉！\n
        　　黄帝将见大隗乎具茨之山，方明为御，昌寓骖乘，张若、諧朋前马，昆阍、滑稽后车。至于襄城之野，七圣皆迷，无所问涂。适遇牧马童子，问涂焉，曰：“若知具茨之山乎？”曰：“然。”“若知大隗之所存乎？”曰：“然。”黄帝曰：“异哉小童！非徒知具茨之山，又知大隗之所存。请问为天下。”小童曰：“夫为天下者，亦若此而已矣，又奚事焉！予少而自游于六合之内，予适有瞀病，有长者教予曰：‘若乘日之车而游于襄城之野。’今予病少痊，予又且复游于六合之外。夫为天下亦若此而已。予又奚事焉！”黄帝曰：“夫为天下者，则诚非吾子之事，虽然，请问为天下。”小童辞。黄帝又问。小童曰：“夫为天下者，亦奚以异乎牧马者哉！亦去其害马者而已矣！”黄帝再拜稽首，称天师而退。\n
        　　知士无思虑之变则不乐；辩士无谈说之序则不乐；察士无凌谇之事则不乐：皆囿于物者也。招世之士兴朝；中民之士荣官；筋国之士矜雅；勇敢之士奋患；兵革之士乐战；枯槁之士宿名；法律之士广治；礼乐之士敬容；仁义之士贵际。农夫无草莱之事则不比；商贾无市井之事则不比；庶人有旦暮之业则劝；百工有器械之巧则壮。钱财不积则贪者忧，权势不尤则夸者悲，势物之徒乐变。遭时有所用，不能无为也，此皆顺比于岁，不物于易者也。驰其形性，潜之万物，终身不反，悲夫！\n
        　　庄子曰：“射者非前期而中谓之善射，天下皆羿也，可乎？”惠子曰：“可。”庄子曰：“天下非有公是也，而各是其所是，天下皆尧也，可乎？”惠子曰：“可。”庄子曰：“然则儒墨杨秉四，与夫子为五，果孰是邪？或者若鲁遽者邪？其弟子曰：‘我得夫子之道矣！吾能冬爨鼎而夏造冰矣！’鲁遽曰：‘是直以阳召阳，以阴召阴，非吾所谓道也。吾示子乎吾道。’于是乎为之调瑟，废一于堂，废一于室，鼓宫宫动，鼓角角动，音律同矣！夫或改调一弦，于五音无当也，鼓之，二十五弦皆动，未始异于声而音之君已！且若是者邪！”惠子曰：“今乎儒墨杨秉，且方与我以辩，相拂以辞，相镇以声，而未始吾非也，则奚若矣？”庄子曰：“齐人蹢子于宋者，其命阍也不以完；其求鈃钟也以束缚；其求唐子也而未始出域：有遗类矣！夫楚人寄而蹢阍者；夜半于无人之时而与舟人斗，未始离于岑而足以造于怨也。”\n
        　　庄子送葬，过惠子之墓，顾谓从者曰：“郢人垩慢其鼻端若蝇翼，使匠人镯之。匠石运斤成风，听而镯之，尽垩而鼻不伤，郢人立不失容。宋元君闻之，召匠石曰：‘尝试为寡人为之。’匠石曰：‘臣则尝能镯之。虽然，臣之质死久矣！’自夫子之死也，吾无以为质矣，吾无与言之矣！”\n
        　　管仲有病，桓公问之曰：“仲父之病病矣，可不讳云，至于大病，则寡人恶乎属国而可？”管仲曰：“公谁欲与？”公曰：“鲍叔牙。”曰：“不可。其为人洁廉，善士也；其于不己若者不比之；又一闻人之过，终身不忘。使之治国，上且钩乎君，下且逆乎民。其得罪于君也将弗久矣！”公曰：“然则孰可？”对曰：“勿已则隰朋可。其为人也，上忘而下畔，愧不若黄帝，而哀不己若者。以德分人谓之圣；以财分人谓之贤。以贤临人，未有得人者也；以贤下人，未有不得人者也。其于国有不闻也，其于家有不见也。勿已则隰朋可。”\n
        　　吴王浮于江，登乎狙之山，众狙见之，恂然弃而走，逃于深蓁。有一狙焉，委蛇攫瑵，见巧乎王。王射之，敏给搏捷矢。王命相者趋射之，狙执死。王顾谓其友颜不疑曰：“之狙也，伐其巧、恃其便以敖予，以至此殛也。戒之哉！嗟乎！无以汝色骄人哉？”颜不疑归而师董梧，以锄其色，去乐辞显，三年而国人称之。\n
        　　南伯子綦隐几而坐，仰天而嘘。颜成子入见曰：“夫子，物之尤也。形固可使若槁骸，心固可使若死灰乎？”曰：“吾尝居山穴之中矣。当是时也，田禾一睹我而齐国之众三贺之。我必先之，彼故知之；我必卖之，彼故鬻之。若我而不有之，彼恶得而知之？若我而不卖之，彼恶得而鬻之？嗟乎！我悲人之自丧者；吾又悲夫悲人者；吾又悲夫悲人之悲者；其后而日远矣！”\n
        　　仲尼之楚，楚王觞之。孙叔敖执爵而立。市南宜僚受酒而祭，曰：“古之人乎！于此言已。”曰：“丘也闻不言之言矣，未之尝言，于此乎言之：市南宜僚弄丸而两家之难解；孙叔敖甘寝秉羽而郢人投兵；丘愿有喙三尺。”彼之谓不道之道，此之谓不言之辩。故德总乎道之所一，而言休乎知之所不知，至矣。道之所一者，德不能同也。知之所不能知者，辩不能举也。名若儒墨而凶矣。故海不辞东流，大之至也。圣人并包天地，泽及天下，而不知其谁氏。是故生无爵，死无谥，实不聚，名不立，此之谓大人。狗不以善吠为良，人不以善言为贤，而况为大乎！夫为大不足以为大，而况为德乎！夫大备矣，莫若天地。然奚求焉，而大备矣！知大备者，无求，无失，无弃，不以物易己也。反己而不穷，循古而不摩，大人之诚！\n
        　　子綦有八子，陈诸前，召九方歅曰：“为我相吾子，孰为祥。”九方歅曰：“梱也为祥。”子綦瞿然喜曰：“奚若？”曰：“梱也，将与国君同食以终其身。”子綦索然出涕曰：“吾子何为以至于是极也？”九方歅曰：“夫与国君同食，泽及三族，而况父母乎！今夫子闻之而泣，是御福也。子则祥矣，父则不祥。”子綦曰：“歅，汝何足以识之。而梱祥邪？尽于酒肉，入于鼻口矣，而何足以知其所自来！吾未尝为牧而牂生于奥，未尝好田而鹑生于宎，若勿怪，何邪？吾所与吾子游者，游于天地，吾与之邀乐于天，吾与之邀食于地。吾不与之为事，不与之为谋，不与之为怪。吾与之乘天地之诚而不以物与之相撄，吾与之一委蛇而不与之为事所宜。今也然有世俗之偿焉？凡有怪征者必有怪行。殆乎！非我与吾子之罪，几天与之也！吾是以泣也。”无几何而使梱之于燕，盗得之于道，全而鬻之则难，不若刖之则易。于是乎刖而鬻之于齐，适当渠公之街，然身食肉而终。\n
        　　啮缺遇许由曰：“子将奚之？”曰：“将逃尧。”曰：“奚谓邪？”曰：“夫尧畜畜然仁，吾恐其为天下笑。后世其人与人相食与！夫民不难聚也，爱之则亲，利之则至，誉之则劝，致其所恶则散。爱利出乎仁义，捐仁义者寡，利仁义者众。夫仁义之行，唯且无诚，且假乎禽贪者器。是以一人之断制天下，譬之犹一覕也。夫尧知贤人之利天下也，而不知其贼天下也。夫唯外乎贤者知之矣。”\n
        　　有暖姝者，有濡需者，有卷娄者。所谓暖姝者，学一先生之言，则暖暖姝姝而私自说也，自以为足矣，而未知未始有物也。是以谓暖姝者也。濡需者，豕虱是也，择疏鬣长毛，自以为广宫大囿。奎蹄曲隈，乳间股脚，自以为安室利处。不知屠者之一旦鼓臂布草操烟火，而己与豕俱焦也。此以域进，此以域退，此其所谓濡需者也。卷娄者，舜也。羊肉不慕蚁，蚁慕羊肉，羊肉羶也。舜有羶行，百姓悦之，故三徙成都，至邓之虚而十有万家。尧闻舜之贤，举之童土之地，曰：“冀得其来之泽。”舜举乎童土之地，年齿长矣，聪明衰矣，而不得休归，所谓卷娄者也。是以神人恶众至，众至则不比，不比则不利也。故无所甚亲，无所甚疏，抱德炀和，以顺天下，此谓真人。于蚁弃知，于鱼得计，于羊弃意。以目视目，以耳听耳，以心复心。若然者，其平也绳，其变也循。古之真人！以天待之，不以人入天，古之真人！\n
        　　得之也生，失之也死；得之也死，失之也生：药也。其实堇也，桔梗也，鸡癕也，豕零也，是时为帝者也，何可胜言！\n
        　　句践也以甲楯三千栖于会稽，唯种也能知亡之所以存，唯种也不知其身之所以愁。故曰：鸱目有所适，鹤胫有所节，解之也悲。故曰：风之过，河也有损焉；日之过，河也有损焉；请只风与日相与守河，而河以为未始其撄也，恃源而往者也。故水之守土也审，影之守人也审，物之守物也审。故目之于明也殆，耳之于聪也殆，心之于殉也殆，凡能其于府也殆，殆之成也不给改。祸之长也兹萃，其反也缘功，其果也待久。而人以为己宝，不亦悲乎！故有亡国戮民无已，不知问是也。故足之于地也践，虽践，恃其所不蹍而后善博也；人之知也少，虽少，恃其所不知而后知天之所谓也。知大一，知大阴，知大目，知大均，知大方，知大信，知大定，至矣！大一通之，大阴解之，大目视之，大均缘之，大方体之，大信稽之，大定持之。尽有天，循有照，冥有枢，始有彼。则其解之也似不解之者，其知之也似不知之也，不知而后知之。其问之也，不可以有崖，而不可以无崖。颉滑有实，古今不代，而不可以亏，则可不谓有大扬攉乎！阖不亦问是已，奚惑然为！以不惑解惑，复于不惑，是尚大不惑。\n
        杂篇·则阳第二十五\n
        　　则阳游于楚，夷节言之于王，王未之见。夷节归。彭阳见王果曰：“夫子何不谭我于王？”王果曰：“我不若公阅休。”彭阳曰：“公阅休奚为者邪？”曰：“冬则戳鳖于江，夏则休乎山樊。有过而问者，曰：‘此予宅也。’夫夷节已不能，而况我乎！吾又不若夷节。夫夷节之为人也，无德而有知，不自许，以之神其交，固颠冥乎富贵之地。非相助以德，相助消也。夫冻者假衣于春，暍者反冬乎冷风。夫楚王之为人也，形尊而严。其于罪也，无赦如虎。非夫佞人正德，其孰能桡焉。故圣人其穷也，使家人忘其贫；其达也，使王公忘爵禄而化卑；其于物也，与之为娱矣；其于人也，乐物之通而保己焉。故或不言而饮人以和，与人并立而使人化，父子之宜。彼其乎归居，而一闲其所施。其于人心者，若是其远也。故曰‘待公阅休’。”\n
        　　圣人达绸缪，周尽一体矣，而不知其然，性也。复命摇作而以天为师，人则从而命之也。忧乎知，而所行恒无几时，其有止也，若之何！生而美者，人与之鉴，不告则不知其美于人也。若知之，若不知之，若闻之，若不闻之，其可喜也终无已，人之好之亦无已，性也。圣人之爱人也，人与之名，不告则不知其爱人也。若知之，若不知之，若闻之，若不闻之，其爱人也终无已，人之安之亦无已，性也。旧国旧都，望之畅然。虽使丘陵草木之缗入之者十九，犹之畅然，况见见闻闻者也，以十仞之台县众间者也。冉相氏得其环中以随成，与物无终无始，无几无时。日与物化者，一不化者也。阖尝舍之！夫师天而不得师天，与物皆殉。其以为事也，若之何！夫圣人未始有天，未始有人，未始有始，未始有物，与世偕行而不替，所行之备而不洫，其合之也，若之何！\n
        　　汤得其司御，门尹登恒为之傅之。从师而不囿，得其随成。为之司其名之名嬴法得其两见。仲尼之尽虑，为之傅之。容成氏曰：“除日无岁，无内无外。”\n
        　　魏莹与田侯牟约，田侯牟背之，魏莹怒，将使人剌之。犀首公孙衍闻而耻之，曰：“君为万乘之君也，而以匹夫从仇。衍请受甲二十万，为君攻之，虏其人民，系其牛马，使其君内热发于背，然后拔其国。忌也出走，然后抶其背，折其脊。”季子闻而耻之，曰：“筑十仞之城，城者既十仞矣，则又坏之，此胥靡之所苦也。今兵不起七年矣，此王之基也。衍，乱人也，不可听也。”华子闻而丑之，曰：“善言伐齐者，乱人也；善言勿伐者，亦乱人也；谓‘伐之与不伐乱人也’者，又乱人也。”君曰：“然则若何？”曰：“君求其道而已矣。”惠之闻之，而见戴晋人。戴晋人曰：“有所谓蜗者，君知之乎？”曰：“然。”“有国于蜗之左角者，曰触氏；有国于蜗之右角者，曰蛮氏。时相与争地而战，伏尸数万，逐北旬有五日而后反。”君曰：“噫！其虚言与？”曰：“臣请为君实之。君以意在四方上下有穷乎？”君曰：“无穷。”曰：“知游心于无穷，而反在通达之国，若存若亡乎？”君曰：“然。”曰：“通达之中有魏，于魏中有梁，于梁中有王，王与蛮氏有辩乎？”君曰：“无辩。”客出而君惝然若有亡也。客出，惠子见。君曰：“客，大人也，圣人不足以当之。”惠子曰：“夫吹管也，犹有鎬也；吹剑首者，吷而已矣。尧、舜，人之所誉也。道尧、舜于戴晋人之前，譬犹一吷也。”\n
        　　孔子之楚，舍于蚁丘之浆。其邻有夫妻臣妾登极者，子路曰：“是稯稯何为者邪？”仲尼曰：“是圣人仆也。是自埋于民，自藏于畔。其声销，其志无穷，其口虽言，其心未尝言。方且与世违，而心不屑与之俱。是陆沉者也，是其市南宜僚邪？”子路请往召之。孔子曰：“已矣！彼知丘之著于己也，知丘之适楚也，以丘为必使楚王之召己也。彼且以丘为佞人也。夫若然者，其于佞人也，羞闻其言，而况亲见其身乎！而何以为存！”子路往视之，其室虚矣。\n
        　　长梧封人问子牢曰：“君为政焉勿卤莽，治民焉勿灭裂。昔予为禾，耕而卤莽之，则其实亦卤莽而报予；芸而灭裂之，其实亦灭裂而报予。予来年变齐，深其耕而熟鄾之，其禾蘩以滋，予终年厌飧。”庄子闻之曰：“今人之治其形，理其心，多有似封人之所谓：遁其天，离其性，灭其情，亡其神，以众为。故卤莽其性者，欲恶之孽为性，萑苇蒹葭始萌，以扶吾形，寻擢吾性。并溃漏发，不择所出，漂疽疥癕，内热溲膏是也。”\n
        　　柏矩学于老聃，曰：“请之天下游。”老聃曰：“已矣！天下犹是也。”又请之，老聃曰：“汝将何始？”曰：“始于齐。”至齐，见辜人焉，推而强之，解朝服而幕之，号天而哭之，曰：“子乎！子乎！天下有大灾，子独先离之。曰‘莫为盗，莫为杀人’。荣辱立然后睹所病，货财聚然后睹所争。今立人之所病，聚人之所争，穷困人之身，使无休时。欲无至此得乎？古之君人者，以得为在民，以失为在己；以正为在民，以枉为在己。故一形有失其形者，退而自责。今则不然，匿为物而愚不识，大为难而罪不敢，重为任而罚不胜，远其涂而诛不至。民知力竭，则以伪继之。日出多伪，士民安取不伪。夫力不足则伪，知不足则欺，财不足则盗。盗窃之行，于谁责而可乎？”\n
        　　蘧伯玉行年六十而六十化，未尝不始于是之，而卒诎之以非也。未知今之所谓是之非五十九非也。万物有乎生而莫见其根，有乎出而莫见其门。人皆尊其知之所知，而莫知恃其知之所不知而后知，可不谓大疑乎！已乎！已乎！且无所逃。此所谓然与然乎！\n
        　　仲尼问于大史大弢、伯常骞、狶韦曰：“夫卫灵公饮酒湛乐，不听国家之政；田猎毕弋，不应诸侯之际：其所以为灵公者何邪？”大弢曰：“是因是也。”伯常骞曰：“夫灵公有妻三人，同滥而浴。史鳅奉御而进所，搏币而扶翼。其慢若彼之甚也，见贤人若此其肃也，是其所以为灵公也。”狶韦曰：“夫灵公也，死，卜葬于故墓，不吉；卜葬于沙丘而吉。掘之数仞，得石槨焉，洗而视之，有铭焉，曰：‘不冯其子，灵公夺而里之。’夫灵公之为灵也久矣！之二人何足以识之。”\n
        　　少知问于大公调曰：“何谓丘里之言？”大公调曰：“丘里者，合十姓百名而为风俗也，合异以为同，散同以为异。今指马之百体而不得马，而马系于前者，立其百体而谓之马也。是故丘山积卑而为高，江河合水而为大，大人合并而为公。是以自外入者，有主而不执；由中出者，有正而不距。四时殊气，天不赐，故岁成；五官殊职，君不私，故国治；文武殊材，大人不赐，故德备；万物殊理，道不私，故无名。无名故无为，无为而无不为。时有终始，世有变化，祸福淳淳，至有所拂者而有所宜，自殉殊面；有所正者有所差，比于大泽，百材皆度；观于大山，木石同坛。此之谓丘里之言。”少知曰：“然则谓之道足乎？”大公调曰：“不然，今计物之数，不止于万，而期曰万物者，以数之多者号而读之也。是故天地者，形之大者也；阴阳者，气之大者也；道者为之公。因其大以号而读之则可也，已有之矣，乃将得比哉！则若以斯辩，譬犹狗马，其不及远矣。”少知曰：“四方之内，六合之里，万物之所生恶起？”大公调曰：“阴阳相照相盖相治，四时相代相生相杀。欲恶去就，于是桥起。雌雄片合，于是庸有。安危相易，祸福相生，缓急相摩，聚散以成。此名实之可纪，精之可志也。随序之相理，桥运之相使，穷则反，终则始，此物之所有。言之所尽，知之所至，极物而已。睹道之人，不随其所废，不原其所起，此议之所止。”少知曰：“季真之莫为，接子之或使。二家之议，孰正于其情，孰偏于其理？”大公调曰：“鸡鸣狗吠，是人之所知。虽有大知，不能以言读其所自化，又不能以意其所将为。斯而析之，精至于无伦，大至于不可围。或之使，莫之为，未免于物而终以为过。或使则实，莫为则虚。有名有实，是物之居；无名无实，在物之虚。可言可意，言而愈疏。未生不可忌，已死不可阻。死生非远也，理不可睹。或之使，莫之为，疑之所假。吾观之本，其往无穷；吾求之末，其来无止。无穷无止，言之无也，与物同理。或使莫为，言之本也。与物终始。道不可有，有不可无。道之为名，所假而行。或使莫为，在物一曲，夫胡为于大方！言而足，则终日言而尽道；言而不足，则终日言而尽物。道，物之极，言默不足以载。非言非默，议有所极。”\n
        杂篇·外物第二十六\n
        　　外物不可必，故龙逢诛，比干戮，箕子狂，恶来死，桀、纣亡。人主莫不欲其臣之忠，而忠未必信，故伍员流于江，苌弘死于蜀，藏其血，三年而化为碧。人亲莫不欲其子之孝，而孝未必爱，故孝己忧而曾参悲。木与木相摩则然，金与火相守则流，阴阳错行，则天地大骇，于是乎有雷有霆，水中有火，乃焚大槐。有甚忧两陷而无所逃。螴蜳不得成，心若县于天地之间，慰暋沈屯，利害相摩，生火甚多，众人焚和，月固不胜火，于是乎有僓然而道尽。\n
        　　庄周家贫，故往贷粟于监河侯。监河侯曰：“诺。我将得邑金，将贷子三百金，可乎？”庄周忿然作色曰：“周昨来，有中道而呼者，周顾视车辙，中有鲋鱼焉。周问之曰：‘鲋鱼来，子何为者耶？’对曰：‘我，东海之波臣也。君岂有斗升之水而活我哉！’周曰：‘诺，我且南游吴越之王，激西江之水而迎子，可乎？’鲋鱼忿然作色曰：‘吾失我常与，我无所处。我得斗升之水然活耳。君乃言此，曾不如早索我于枯鱼之肆。’”\n
        　　任公子为大钩巨缁，五十犗以为饵，蹲乎会稽，投竿东海，旦旦而钓，期年不得鱼。已而大鱼食之，牵巨钩，陷没而下骛，扬而奋鬐，白波若山，海水震荡，声侔鬼神，惮赫千里。任公子得若鱼，离而腊之，自制河以东，苍梧已北，莫不厌若鱼者。已而后世辁才讽说之徒，皆惊而相告也。夫揭竿累，趣灌渎，守鲵鲋，其于得大鱼难矣！饰小说以干县令，其于大达亦远矣。是以未尝闻任氏之风俗，其不可与经于世亦远矣！\n
        　　儒以《诗》、《礼》发冢，大儒胪传曰：“东方作矣，事之何若？”小儒曰：“未解裙襦，口中有珠。”“《诗》固有之曰：‘青青之麦，生于陵陂。生不布施，死何含珠为？’接其鬓，压其顪，儒以金椎控其颐，徐别其颊，无伤口中珠。”\n
        　　老莱子之弟子出薪，遇仲尼，反以告，曰：“有人于彼，修上而趋下，末偻而后耳，视若营四海，不知其谁氏之子。”老莱子曰：“是丘也，召而来。”仲尼至。曰：“丘，去汝躬矜与汝容知，斯为君子矣。”仲尼揖而退，蹙然改容而问曰：“业可得进乎？”老莱子曰：“夫不忍一世之伤，而骜万世之患。抑固窭邪？亡其略弗及邪？惠以欢为，骜终身之丑，中民之行易进焉耳！相引以名，相结以隐。与其誉尧而非桀，不如两忘而闭其所誉。反无非伤也，动无非邪也，圣人踌躇以兴事，以每成功。奈何哉，其载焉终矜尔！”\n
        　　宋元君夜半而梦人被发窥阿门，曰：“予自宰路之渊，予为清江使河伯之所，渔者余且得予。”元君觉，使人占之，曰：“此神龟也。”君曰：“渔者有余且乎？”左右曰：“有。”君曰：“令余且会朝。”明日，余且朝。君曰：“渔何得？”对曰：“且之网得白龟焉，箕圆五尺。”君曰：“献若之龟。”龟至，君再欲杀之，再欲活之。心疑，卜之。曰：“杀龟以卜吉。”乃刳龟，七十二钻而无遗筴。仲尼曰：“神龟能见梦于元君，而不能避余且之网；知能七十二钻而无遗鬐，不能避刳肠之患。如是则知有所困，神有所不及也。虽有至知，万人谋之。鱼不畏网而畏鹈鹕。去小知而大知明，去善而自善矣。婴儿生，无硕师而能言，与能言者处也。”\n
        　　惠子谓庄子曰：“子言无用。”庄子曰：“知无用而始可与言用矣。夫地非不广且大也，人之所用容足耳，然则厕足而垫之致黄泉，人尚有用乎？”惠子曰：“无用。”庄子曰：“然则无用之为用也亦明矣。”\n
        　　庄子曰：“人有能游，且得不游乎！人而不能游，且得游乎！夫流遁之志，决绝之行，噫，其非至知厚德之任与！覆坠而不反，火驰而不顾。虽相与为君臣，时也。易世而无以相贱。故曰：至人不留行焉。夫尊古而卑今，学者之流也。且以狶韦氏之流观今之世，夫孰能不波！唯至人乃能游于世而不僻，顺人而不失己。彼教不学，承意不彼。目彻为明，耳彻为聪，鼻彻为颤，口彻为甘，心彻为知，知彻为德。凡道不欲壅，壅则哽，哽而不止则囗趁，趁则众害生。物之有知者恃息。其不殷，非天之罪。天之穿之，日夜无降，人则顾塞其窦。胞有重阆，心有天游。室无空虚，则妇姑勃谿；心无天游，则六凿相攘。大林丘山之善于人也，亦神者不胜。德溢乎名，名溢乎暴，谋稽乎誸，知出乎争，柴生乎守，官事果乎众宜。春雨日时，草木怒生，铫鎒于是乎始修，草木之倒植者过半而不知其然。静默可以补病，眦滅可以休老，宁可以止遽。虽然，若是劳者之务也，非佚者之所未尝过而问焉；圣人之所以骇天下，神人未尝过而问焉；贤人所以骇世，圣人未尝过而问焉；君子所以骇国，贤人未尝过而问焉；小人所以合时，君子未尝过而问焉。\n
        　　演门有亲死者，以善毁爵为官师，其党人毁而死者半。尧与许由天下，许由逃之；汤与务光，务光怒之；纪他闻之，帅弟子而蹲于窾水，诸侯吊之。三年，申徒狄因以踣河。\n
        　　荃者所以在鱼，得鱼而忘荃；蹄者所以在兔，得兔而忘蹄；言者所以在意，得意而忘言。吾安得夫忘言之人而与之言哉！”\n
        杂篇·寓言第二十七\n
        　　寓言十九，重言十七，卮言日出，和以天倪。寓言十九，藉外论之。亲父不为其子媒。亲父誉之，不若非其父者也。非吾罪也，人之罪也。与己同则应，不与己同则反。同于己为是之，异于己为非之。重言十七，所以己言也。是为耆艾，年先矣，而无经纬本末以期年耆者，是非先也。人而无以先人，无人道也。人而无人道，是之谓陈人。卮言日出，和以天倪，因以曼衍，所以穷年。不言则齐，齐与言不齐，言与齐不齐也。故曰：“言无言。”言无言：终身言，未尝言；终身不言，未尝不言。有自也而可，有自也而不可；有自也而然，有自也而不然。恶乎然？然于然；恶乎不然？不然于不然。恶乎可？可于可；恶乎不可？不可于不可。物固有所然，物固有所可。无物不然，无物不可。非卮言日出，和以天倪，孰得其久！万物皆种也，以不同形相禅，始卒若环，莫得其伦，是谓天均。天均者，天倪也。\n
        　　庄子谓惠子曰：“孔子行年六十而六十化。始时所是，卒而非之。未知今之所谓是之非五十九非也。”惠子曰：“孔子勤志服知也。”庄子曰：“孔子谢之矣，而其未之尝言也。孔子云：夫受才乎大本，复灵以生。鸣而当律，言而当法。利义陈乎前，而好恶是非直服人之口而已矣。使人乃以心服而不敢蘁，立定天下之定。已乎，已乎！吾且不得及彼乎！”\n
        　　曾子再仕而心再化，曰：“吾及亲仕，三釜而心乐；后仕，三千锺而不洎，吾心悲。”弟子问于仲尼曰：“若参者，可谓无所县其罪乎？”曰：“既已县矣！夫无所县者，可以有哀乎？彼视三釜、三千锺，如观雀蚊虻相过乎前也。”\n
        　　颜成子游谓东郭子綦曰：“自吾闻子之言，一年而野，二年而从，三年而通，四年而物，五年而来，六年而鬼入，七年而天成，八年而不知死、不知生，九年而大妙。生有为，死也。劝公以其私，死也有自也，而生阳也，无自也。而果然乎？恶乎其所适，恶乎其所不适？天有历数，地有人据，吾恶乎求之？莫知其所终，若之何其无命也？莫知其所始，若之何其有命也？有以相应也，若之何其无鬼邪？无以相应也，若之何其有鬼邪？”\n
        　　众罔两问于景曰：“若向也俯而今也仰，向也括撮而今也被发；向也坐而今也起；向也行而今也止：何也？”景曰：“搜搜也，奚稍问也！予有而不知其所以。予，蜩甲也，蛇蜕也，似之而非也。火与日，吾屯也；阴与夜，吾代也。彼，吾所以有待邪，而况乎以无有待者乎！彼来则我与之来，彼往则我与之往，彼强阳则我与之强阳。强阳者，又何以有问乎！”\n
        　　阳子居南之沛，老聃西游于秦。邀于郊，至于梁而遇老子。老子中道仰天而叹曰：“始以汝为可教，今不可也。”阳子居不答。至舍，进盥漱巾栉，脱屦户外，膝行而前，曰：“向者弟子欲请夫子，夫子行不闲，是以不敢；今闲矣，请问其故。”老子曰：“而睢睢盱盱，而谁与居！大白若辱，盛德若不足。”阳子居蹴然变容曰：“敬闻命矣！”其往也，舍者迎将其家，公执席，妻执巾栉，舍者避席，炀者避灶。其反也，舍者与之争席矣！\n
        杂篇·让王第二十八\n
        　　尧以天下让许由，许由不受。又让于子州支父，子州之父曰：“以我为天子，犹之可也。虽然，我适有幽忧之病，方且治之，未暇治天下也。”夫天下至重也，而不以害其生，又况他物乎！唯无以天下为者可以托天下也。舜让天下于子州之伯，子州之伯曰：“予适有幽忧之病，方且治之，未暇治天下也。”故天下大器也，而不以易生。此有道者之所以异乎俗者也。舜以天下让善卷，善卷曰：“余立于宇宙之中，冬日衣皮毛，夏日衣葛忆。春耕种，形足以劳动；秋收敛，身足以休食。日出而作，日入而息，逍遥于天地之间，而心意自得。吾何以天下为哉！悲夫，子之不知余也。”遂不受。于是去而入深山，莫知其处。舜以天下让其友石户之农。石户之农曰：“捲捲乎，后之为人，葆力之士也。”以舜之德为未至也。于是夫负妻戴，携子以入于海，终身不反也。\n
        　　大王亶父居豳，狄人攻之。事之以皮帛而不受，事之以犬马而不受，事之以珠玉而不受。狄人之所求者土地也。大王亶父曰：“与人之兄居而杀其弟，与人之父居而杀其子，吾不忍也。子皆勉居矣！为吾臣与为狄人臣奚以异。且吾闻之：不以所用养害所养。”因杖筴而去之。民相连而从之。遂成国于岐山之下。夫大王亶父可谓能尊生矣。能尊生者，虽贵富不以养伤身，虽贫贱不以利累形。今世之人居高官尊爵者，皆重失之。见利轻亡其身，岂不惑哉！\n
        　　越人三世弑其君，王子搜患之，逃乎丹穴，而越国无君。求王子搜不得，从之丹穴。王子搜不肯出，越人熏之以艾。乘以王舆。王子搜援绥登车，仰天而呼曰：“君乎，君乎，独不可以舍我乎！”王子搜非恶为君也，恶为君之患也。若王子搜者，可谓不以国伤生矣！此固越人之所欲得为君也。\n
        　　韩魏相与争侵地，子华子见昭僖侯，昭僖侯有忧色。子华子曰：“今使天下书铭于君之前，书之言曰：‘左手攫之则右手废，右手攫之则左手废。然而攫之者必有天下。’君能攫之乎？”昭僖侯曰：“寡人不攫也。”子华子曰：“甚善！自是观之，两臂重于天下也。身亦重于两臂。韩之轻于天下亦远矣！今之所争者，其轻于韩又远。君固愁身伤生以忧戚不得也。”僖侯曰：“善哉！教寡人者众矣，未尝得闻此言也。”子华子可谓知轻重矣！\n
        　　鲁君闻颜阖得道之人也，使人以币先焉。颜阖守陋闾，苴布之衣，而自饭牛。鲁君之使者至，颜阖自对之。使者曰：“此颜阖之家与？”颜阖对曰：“此阖之家也。”使者致币。颜阖对曰：“恐听谬而遗使者罪，不若审之。”使者还，反审之，复来求之，则不得已！故若颜阖者，真恶富贵也。\n
        　　故曰：道之真以治身，其绪余以为国家，其土苴以治天下。由此观之，帝王之功，圣人之余事也，非所以完身养生也。今世俗之君子，多危身弃生以殉物，岂不悲哉！凡圣人之动作也，必察其所以之与其所以为。今且有人于此，以随侯之珠，弹千仞之雀，世必笑之。是何也？则其所用者重而所要者轻也。夫生者岂特随侯之重哉！\n
        　　子列子穷，容貌有饥色。客有言之于郑子阳者，曰：“列御寇，盖有道之士也，居君之国而穷，君无乃为不好士乎？”郑子阳即令官遗之粟。子列子见使者，再拜而辞。使者去，子列子入，其妻望之而拊心曰：“妾闻为有道者之妻子，皆得佚乐。今有饥色，君过而遗先生食，先生不受，岂不命邪？”子列子笑，谓之曰：“君非自知我也，以人之言而遗我粟；至其罪我也，又且以人之言，此吾所以不受也。”其卒，民果作难而杀子阳。\n
        　　楚昭王失国，屠羊说走而从于昭王。昭王反国，将赏从者。及屠羊说。屠羊说曰：“大王失国，说失屠羊。大王反国，说亦反屠羊。臣之爵禄已复矣，又何赏之有。”王曰：“强之。”屠羊说曰：“大王失国，非臣之罪，故不敢伏其诛；大王反国，非臣之功，故不敢当其赏。”王曰：“见之。”屠羊说曰：“楚国之法，必有重赏大功而后得见。今臣之知不足以存国，而勇不足以死寇。吴军入郢，说畏难而避寇，非故随大王也。今大王欲废法毁约而见说，此非臣之所以闻于天下也。”王谓司马子綦曰：“屠羊说居处卑贱而陈义甚高，子綦为我延之以三旌之位。”屠羊说曰：“夫三旌之位，吾知其贵于屠羊之肆也；万锺之禄，吾知其富于屠羊之利也。然岂可以贪爵禄而使吾君有妄施之名乎？说不敢当，愿复反吾屠羊之肆。”遂不受也。\n
        　　原宪居鲁，环堵之室，茨以生草，蓬户不完，桑以为枢而瓮牖，二室，褐以为塞，上漏下湿，匡坐而弦歌。子贡乘大马，中绀而表素，轩车不容巷，往见原宪。原宪华冠徙履，杖藜而应门。子贡曰：“嘻！先生何病？”原宪应之曰：“宪闻之，无财谓之贫，学而不能行谓之病。今宪贫也，非病也。”子贡逡巡而有愧色。原宪笑曰：“夫希世而行，比周而友，学以为人，教以为己，仁义之慝，舆马之饰，宪不忍为也。”\n
        　　曾子居卫，緼袍无表，颜色肿哙，手足胼胝，三日不举火，十年不制衣。正冠而缨绝，捉襟而肘见，纳屦而踵决。曳纵而歌《商颂》，声满天地，若出金石。天子不得臣，诸侯不得友。故养志者忘形，养形者忘利，致道者忘心矣。\n
        　　孔子谓颜回曰：“回，来！家贫居卑，胡不仕乎？”颜回对曰：“不愿仕。回有郭外之田五十亩，足以给飦粥；郭内之田十亩，足以为丝麻；鼓琴足以自娱；所学夫子之道者足以自乐也。回不愿仕。”孔子愀然变容，曰：“善哉，回之意！丘闻之：‘知足者，不以利自累也；审自得者，失之而不惧；行修于内者，无位而不怍。’丘诵之久矣，今于回而后见之，是丘之得也。”\n
        　　中山公子牟谓瞻子曰：“身在江海之上，心居乎魏阙之下，奈何？”瞻子曰：“重生。重生则利轻。”中山公子牟曰：“虽知之，未能自胜也。”瞻子曰：“不能自胜则从，神无恶乎！不能自胜而强不从者，此之谓重伤。重伤之人，无寿类矣！”魏牟，万乘之公子也，其隐岩穴也，难为于布衣之士，虽未至乎道，可谓有其意矣！\n
        　　孔子穷于陈蔡之间，七日不火食，藜羹不糁，颜色甚惫，而弦歌于室。颜回择菜，子路、子贡相与言曰：“夫子再逐于鲁，削迹于卫，伐树于宋，穷于商周，围于陈蔡。杀夫子者无罪，藉夫子者无禁。弦歌鼓琴，未尝绝音，君子之无耻也若此乎？”颜回无以应，入告孔子。孔子推琴，喟然而叹曰：“由与赐，细人也。召而来，吾语之。”子路、子贡入。子路曰：“如此者，可谓穷矣！”孔子曰：“是何言也！君子通于道之谓通，穷于道之谓穷。今丘抱仁义之道以遭乱世之患，其何穷之为？故内省而不穷于道，临难而不失其德。天寒既至，霜雪既降，吾是以知松柏之茂也。陈蔡之隘，于丘其幸乎。”孔子削然反琴而弦歌，子路忔然执干而舞。子贡曰：“吾不知天之高也，地之下也。”古之得道者，穷亦乐，通亦乐，所乐非穷通也。道德于此，则穷通为寒暑风雨之序矣。故许由娱于颖阳，而共伯得乎丘首。\n
        　　舜以天下让其友北人无择，北人无择曰：“异哉，后之为人也，居于畎亩之中，而游尧之门。不若是而已，又欲以其辱行漫我。吾羞见之。”因自投清泠之渊。\n
        　　汤将伐桀，因卞随而谋，卞随曰：“非吾事也。”汤曰：“孰可？”曰：“吾不知也。”汤又因瞀光而谋，瞀光曰：“非吾事也。”汤曰：“孰可？”曰：“吾不知也。”汤曰：“伊尹何如？”曰：“强力忍垢，吾不知其他也。”汤遂与伊尹谋伐桀，克之。以让卞随，卞随辞曰：“后之伐桀也谋乎我，必以我为贼也；胜桀而让我，必以我为贪也。吾生乎乱世，而无道之人再来漫我以其辱行，吾不忍数闻也！”乃自投椆水而死。汤又让瞀光，曰：“知者谋之，武者遂之，仁者居之，古之道也。吾子胡不立乎？”瞀光辞曰：“废上，非义也；杀民，非仁也；人犯其难，我享其利，非廉也。吾闻之曰：‘非其义者，不受其禄；无道之世，不践其土。’况尊我乎！吾不忍久见也。”乃负石而自沈于庐水。\n
        　　昔周之兴，有士二人处于孤竹，曰伯夷、叔齐。二人相谓曰：“吾闻西方有人，似有道者，试往观焉。”至于岐阳，武王闻之，使叔旦往见之。与盟曰：“加富二等，就官一列。”血牲而埋之。二人相视而笑，曰：“嘻，异哉！此非吾所谓道也。昔者神农之有天下也，时祀尽敬而不祈喜；其于人也，忠信尽治而无求焉。乐与政为政，乐与治为治。不以人之坏自成也，不以人之卑自高也，不以遭时自利也。今周见殷之乱而遽为政，上谋而下行货，阻兵而保威，割牲而盟以为信，扬行以说众，杀伐以要利。是推乱以易暴也。吾闻古之士，遭治世不避其任，遇乱世不为苟存。今天下闇，周德衰，其并乎周以涂吾身也，不如避之，以洁吾行。”二子北至于首阳之山，遂饿而死焉。若伯夷、叔齐者，其于富贵也，苟可得已，则必不赖高节戾行，独乐其志，不事于世。此二士之节也。\n
        杂篇·盗跖第二十九\n
        　　孔子与柳下季为友，柳下季之弟名曰盗跖。盗跖从卒九千人，横行天下，侵暴诸侯。穴室枢户，驱人牛马，取人妇女。贪得忘亲，不顾父母兄弟，不祭先祖。所过之邑，大国守城，小国入保，万民苦之。孔子谓柳下季曰：“夫为人父者，必能诏其子；为人兄者，必能教其弟。若父不能诏其子，兄不能教其弟，则无贵父子兄弟之亲矣。今先生，世之才士也，弟为盗跖，为天下害，而弗能教也，丘窃为先生羞之。丘请为先生往说之。”柳下季曰：“先生言为人父者必能诏其子，为人兄者必能教其弟，若子不听父之诏，弟不受兄之教，虽今先生之辩，将奈之何哉？且跖之为人也，心如涌泉，意如飘风，强足以距敌，辩足以饰非。顺其心则喜，逆其心则怒，易辱人以言。先生必无往。”孔子不听，颜回为驭，子贡为右，往见盗跖。\n
        　　盗跖乃方休卒徒大山之阳，脍人肝而餔之。孔子下车而前，见谒者曰：“鲁人孔丘，闻将军高义，敬再拜谒者。”谒者入通。盗跖闻之大怒，目如明星，发上指冠，曰：“此夫鲁国之巧伪人孔丘非邪？为我告之：尔作言造语，妄称文、武，冠枝木之冠，带死牛之胁，多辞缪说，不耕而食，不织而衣，摇唇鼓舌，擅生是非，以迷天下之主，使天下学士不反其本，妄作孝弟，而侥幸于封侯富贵者也。子之罪大极重，疾走归！不然，我将以子肝益昼餔之膳。”　　\n
        　　孔子复通曰：“丘得幸于季，愿望履幕下。”谒者复通。盗跖曰：使来前！”孔子趋而进，避席反走，再拜盗跖。盗跖大怒，两展其足，案剑瞋目，声如乳虎，曰：“丘来前！若所言顺吾意则生，逆吾心则死。”\n
        　　孔子曰：“丘闻之，凡天下有三德：生而长大，美好无双，少长贵贱见而皆说之，此上德也；知维天地，能辩诸物，此中德也；勇悍果敢，聚众率兵，此下德也。凡人有此一德者，足以南面称孤矣。今将军兼此三者，身长八尺二寸，面目有光，唇如激丹，齿如齐贝，音中黄钟，而名曰盗跖，丘窃为将军耻不取焉。将军有意听臣，臣请南使吴越，北使齐鲁，东使宋卫，西使晋楚，使为将军造大城数百里，立数十万户之邑，尊将军为诸侯，与天下更始，罢兵休卒，收养昆弟，共祭先祖。此圣人才士之行，而天下之愿也。”\n
        　　盗跖大怒曰：“丘来前！夫可规以利而可谏以言者，皆愚陋恒民之谓耳。今长大美好，人见而悦之者，此吾父母之遗德也，丘虽不吾誉，吾独不自知邪？且吾闻之，好面誉人者，亦好背而毁之。今丘告我以大城众民，是欲规我以利而恒民畜我也，安可久长也！城之大者，莫大乎天下矣。尧、舜有天下，子孙无置锥之地；汤、武立为天子，而后世绝灭。非以其利大故邪？且吾闻之，古者禽兽多而人少，于是民皆巢居以避之。昼拾橡栗，暮栖木上，故命之曰‘有巢氏之民’。古者民不知衣服，夏多积薪，冬则炀之，故命之曰‘知生之民’。神农之世，卧则居居，起则于于。民知其母，不知其父，与麋鹿共处，耕而食，织而衣，无有相害之心。此至德之隆也。然而黄帝不能致德，与蚩由战于涿鹿之野，流血百里。尧、舜作，立群臣，汤放其主，武王杀纣。自是之后，以强陵弱，以众暴寡。汤、武以来，皆乱人之徒也。今子修文、武之道，掌天下之辩，以教后世。缝衣浅带，矫言伪行，以迷惑天下之主，而欲求富贵焉。盗莫大于子，天下何故不谓子为盗丘，而乃谓我为盗跖？子以甘辞说子路而使从之。使子路去其危冠，解其长剑，而受教于子。天下皆曰：‘孔丘能止暴禁非。’，其卒之也，子路欲杀卫君而事不成，身菹于卫东门之上，是子教之不至也。子自谓才士圣人邪，则再逐于鲁，削迹于卫，穷于齐，围于陈蔡，不容身于天下。子教子路菹。此患，上无以为身，下无以为人。子之道岂足贵邪？世之所高，莫若黄帝。黄帝尚不能全德，而战于涿鹿之野，流血百里。尧不慈，舜不孝，禹偏枯，汤放其主，武王伐纣，文王拘羑里。此六子者，世之所高也。孰论之，皆以利惑其真而强反其情性，其行乃甚可羞也。世之所谓贤士：伯夷、叔齐。伯夷、叔齐辞孤竹之君，而饿死于首阳之山，骨肉不葬。鲍焦饰行非世，抱木而死。申徒狄谏而不听，负石自投于河，为鱼鳖所食。介子推至忠也，自割其股以食文公。文公后背之，子推怒而去，抱木而燔死。尾生与女子期于梁下，女子不来，水至不去，抱梁柱而死。此六子者，无异于磔犬流豕、操瓢而乞者，皆离名轻死，不念本养寿命者也。世之所谓忠臣者，莫若王子比干、伍子胥。子胥沉江，比干剖心。此二子者，世谓忠臣也，然卒为天下笑。自上观之，至于子胥、比干，皆不足贵也。丘之所以说我者，若告我以鬼事，则我不能知也；若告我以人事者，不过此矣，皆吾所闻知也。今吾告子以人之情：目欲视色，耳欲听声，口欲察味，志气欲盈。人上寿百岁，中寿八十，下寿六十，除病瘦死丧忧患，其中开口而笑者，一月之中不过四五日而已矣。天与地无穷，人死者有时。操有时之具，而托于无穷之间，忽然无异骐骥之驰过隙也。不能说其志意、养其寿命者，皆非通道者也。丘之所言，皆吾之所弃也。亟去走归，无复言之！子之道狂狂汲汲，诈巧虚伪事也，非可以全真也，奚足论哉！”\n
        　　孔子再拜趋走，出门上车，执辔三失，目芒然无见，色若死灰，据轼低头，不能出气。\n
        　　归到鲁东门外，适遇柳下季。柳下季曰：“今者阙然，数日不见，车马有行色，得微往见跖邪？”孔子仰天而叹曰：“然！”柳下季曰：“跖得无逆汝意若前乎？”孔子曰：“然。丘所谓无病而自灸也。疾走料虎头，编虎须，几不免虎口哉！”\n
        　　子张问于满苟得曰：“盍不为行？无行则不信，不信则不任，不任则不利。故观之名，计之利，而义真是也。若弃名利，反之于心，则夫士之为行，不可一日不为乎！”满苟得曰：“无耻者富，多信者显。夫名利之大者，几在无耻而信。故观之名，计之利，而信真是也。若弃名利，反之于心，则夫士之为行，抱其天乎！”子张曰：“昔者桀、纣贵为天子，富有天下。今谓臧聚曰：‘汝行如桀、纣。’则有怍色，有不服之心者，小人所贱也。仲尼、墨翟，穷为匹夫，今谓宰相曰‘子行如仲尼、墨翟。’则变容易色，称不足者，士诚贵也。故势为天子，未必贵也；穷为匹夫，未必贱也。贵贱之分，在行之美恶。”满苟得曰：“小盗者拘，大盗者为诸侯。诸侯之门，义士存焉。昔者桓公小白杀兄入嫂，而管仲为臣；田成子常杀君窃国，而孔子受币。论则贱之，行则下之，则是言行之情悖战于胸中也，不亦拂乎！故《书》曰：‘孰恶孰美，成者为首，不成者为尾。’”子张曰：“子不为行，即将疏戚无伦，贵贱无义，长幼无序。五纪六位，将何以为别乎？”满苟得曰：“尧杀长子，舜流母弟，疏戚有伦乎？汤放桀，武王杀纣，贵贱有义乎？王季为适，周公杀兄，长幼有序乎？儒者伪辞，墨子兼爱，五纪六位，将有别乎？且子正为名，我正为利。名利之实，不顺于理，不监于道。吾日与子讼于无约，曰‘小人殉财，君子殉名，其所以变其情、易其性则异矣；乃至于弃其所为而殉其所不为则一也。’故曰：无为小人，反殉而天；无为君子，从天之理。若枉若直，相而天极。面观四方，与时消息。若是若非，执而圆机。独成而意，与道徘徊。无转而行，无成而义，将失而所为。无赴而富，无殉而成，将弃而天。比干剖心，子胥抉眼，忠之祸也；直躬证父，尾生溺死，信之患也；鲍子立干，申子不自理，廉之害也；孔子不见母，匡子不见父，义之失也。此上世之所传、下世之所语以为士者，正其言，必其行，故服其殃、离其患也。”\n
        　　无足问于知和曰：“人卒未有不兴名就利者。彼富则人归之，归则下之，下则贵之。夫见下贵者，所以长生安体乐意之道也。今子独无意焉，知不足邪？意知而力不能行邪？故推正不妄邪？”知和曰：“今夫此人，以为与己同时而生，同乡而处者，以为夫绝俗过世之士焉，是专无主正，所以览古今之时、是非之分也。与俗化世，去至重，弃至尊，以为其所为也。此其所以论长生安体乐意之道，不亦远乎！惨怛之疾，恬愉之安，不监于体；怵惕之恐，欣欣之喜，不监于心。知为为而不知所以为。是以贵为天子，富有天下，而不免于患也。”无足曰：“夫富之于人，无所不利。穷美究势，至人之所不得逮，贤人之所不能及。侠人之勇力而以为威强，秉人之知谋以为明察，因人之德以为贤良，非享国而严若君父。且夫声色滋味权势之于人，心不待学而乐之，体不待象而安之。夫欲恶避就，固不待师，此人之性也。天下虽非我，孰能辞之！”知和曰：“知者之为，故动以百姓，不违其度，是以足而不争，无以为故不求。不足故求之，争四处而不自以为贪；有余故辞之，弃天下而不自以为廉。廉贪之实，非以迫外也，反监之度。势为天子，而不以贵骄人；富有天下，而不以财戏人。计其患，虑其反，以为害于性，故辞而不受也，非以要名誉也。尧、舜为帝而雍，非仁天下也，不以美害生；善卷、许由得帝而不受，非虚辞让也，不以事害己。此皆就其利、辞其害，而天下称贤焉，则可以有之，彼非以兴名誉也。”无足曰：“必持其名，苦体绝甘，约养以持生，则亦久病长厄而不死者也。”知和曰：“平为福，有余为害者，物莫不然，而财其甚者也。今富人，耳营钟鼓管籥之声，口惬于刍豢醪醴之味，以感其意，遗忘其业，可谓乱矣；侅溺于冯气，若负重行而上阪，可谓苦矣；贪财而取慰，贪权而取竭，静居则溺，体泽则冯，可谓疾矣；为欲富就利，故满若堵耳而不知避，且冯而不舍，可谓辱矣；财积而无用，服膺而不舍，满心戚醮，求益而不止，可谓忧矣；内则疑劫请之贼，外则畏寇盗之害，内周楼疏，外不敢独行，可谓畏矣。此六者，天下之至害也，皆遗忘而不知察。及其患至，求尽性竭财单以反一日之无故而不可得也。故观之名则不见，求之利则不得。缭意绝体而争此，不亦惑乎！”\n
        杂篇·说剑第三十\n
        　　昔赵文王喜剑，剑士夹门而客三千余人，日夜相击于前，死伤者岁百余人。好之不厌。如是三年，国衰。诸侯谋之。太子悝患之，募左右曰：“孰能说王之意止剑士者，赐之千金。”左右曰：“庄子当能。”太子乃使人以千金奉庄子。庄子弗受，与使者俱往见太子，曰：“太子何以教周，赐周千金？”太子曰：“闻夫子明圣，谨奉千金以币从者。夫子弗受，悝尚何敢言。”庄子曰：“闻太子所欲用周者，欲绝王之喜好也。使臣上说大王而逆王意，下不当太子，则身刑而死，周尚安所事金乎？使臣上说大王，下当太子，赵国何求而不得也！”太子曰：“然。吾王所见，唯剑士也。”庄子曰：“诺。周善为剑。”太子曰：“然吾王所见剑士，皆蓬头突鬓，垂冠，曼胡之缨，短后之衣，瞋目而语难，王乃说之。今夫子必儒服而见王，事必大逆。”庄子曰：“请治剑服。”治剑服三日，乃见太子。太子乃与见王。王脱白刃待之。庄子入殿门不趋，见王不拜。王曰：“子欲何以教寡人，使太子先。”曰：“臣闻大王喜剑，故以剑见王。”王曰：“子之剑何能禁制？”曰：“臣之剑十步一人，千里不留行。”王大悦之，曰：“天下无敌矣。”庄子曰：“夫为剑者，示之以虚，开之以利，后之以发，先之以至。愿得试之。”王曰：“夫子休，就舍待命，令设戏请夫子。”王乃校剑士七日，死伤者六十余人，得五六人，使奉剑于殿下，乃召庄子。王曰：“今日试使士敦剑。”庄子曰：“望之久矣！”王曰：“夫子所御杖，长短何如？”曰：“臣之所奉皆可。然臣有三剑，唯王所用。请先言而后试。”王曰：“愿闻三剑。”曰：“有天子剑，有诸侯剑，有庶人剑。”王曰：“天子之剑何如？”曰：“天子之剑，以燕谿石城为锋，齐岱为锷，晋卫为脊，周宋为镡，韩魏为夹，包以四夷，裹以四时，绕以渤海，带以常山，制以五行，论以刑德，开以阴阳，持以春夏，行以秋冬。此剑直之无前，举之无上，案之无下，运之无旁。上决浮云，下绝地纪。此剑一用，匡诸侯，天下服矣。此天子之剑也。”文王芒然自失，曰：“诸侯之剑何如？”曰：“诸侯之剑，以知勇士为锋，以清廉士为锷，以贤良士为脊，以忠圣士为镡，以豪桀士为夹。此剑直之亦无前，举之亦无上，案之亦无下，运之亦无旁。上法圆天，以顺三光；下法方地，以顺四时；中和民意，以安四乡。此剑一用，如雷霆之震也，四封之内，无不宾服而听从君命者矣。此诸侯之剑也。”王曰：“庶人之剑何如？”曰：“庶人之剑，蓬头突鬓，垂冠，曼胡之缨，短后之衣，瞋目而语难，相击于前，上斩颈领，下决肝肺。此庶人之剑，无异于斗鸡，一旦命已绝矣，无所用于国事。今大王有天子之位而好庶人之剑，臣窃为大王薄之。”王乃牵而上殿，宰人上食，王三环之。庄子曰：“大王安坐定气，剑事已毕奏矣！”于是文王不出宫三月，剑士皆服毙其处也。\n
        杂篇·渔父第三十一\n
        　　孔子游乎缁帷之林，休坐乎杏坛之上。弟子读书，孔子弦歌鼓琴。奏曲未半，有渔父者，下船而来，须眉交白，被发揄袂，行原以上，距陆而止，左手据膝，右手持颐以听。曲终而招子贡、子路二人俱对。客指孔子曰：“彼何为者也？”子路对曰：“鲁之君子也。”客问其族。子路对曰：“族孔氏。”客曰：“孔氏者何治也？”子路未应，子贡对曰：“孔氏者，性服忠信，身行仁义，饰礼乐，选人伦。上以忠于世主，下以化于齐民，将以利天下。此孔氏之所治也。”又问曰：“有土之君与？”子贡曰：“非也。”“侯王之佐与？”子贡曰：“非也。”客乃笑而还行，言曰：“仁则仁矣，恐不免其身。苦心劳形以危其真。呜呼！远哉，其分于道也。”\n
        　　子贡还，报孔子。孔子推琴而起，曰：“其圣人与？”乃下求之，至于泽畔，方将杖擎而引其船，顾见孔子，还乡而立。孔子反走，再拜而进。客曰：“子将何求？”孔子曰：“曩者先生有绪言而去，丘不肖，未知所谓，窃待于下风，幸闻咳唾之音，以卒相丘也。”客曰：“嘻！甚矣，子之好学也！”孔子再拜而起，曰：“丘少而修学，以至于今，六十九岁矣，无所得闻至教，敢不虚心！”客曰：“同类相从，同声相应，固天之理也。吾请释吾之所有而经子之所以。子之所以者，人事也。天子诸侯大夫庶人，此四者自正，治之美也；四者离位而乱莫大焉。官治其职，人忧其事，乃无所陵。故田荒室露，衣食不足，征赋不属，妻妾不和，长少无序，庶人之忧也；能不胜任，官事不治，行不清白，群下荒怠，功美不有，爵禄不持，大夫之忧也；廷无忠臣，国家昏乱，工技不巧，贡职不美，春秋后伦，不顺天子，诸侯之忧也；阴阳不和，寒暑不时，以伤庶物，诸侯暴乱，擅相攘伐，以残民人，礼乐不节，财用穷匮，人伦不饬，百姓淫乱，天子有司之忧也。今子既上无君侯有司之势，而下无大臣职事之官，而擅饰礼乐，选人伦，以化齐民，不泰多事乎？且人有八疵，事有四患，不可不察也。非其事而事之，谓之总；莫之顾而进之，谓之佞；希意道言，谓之谄；不择是非而言，谓之谀；好言人之恶，谓之谗；析交离亲，谓之贼；称誉诈伪以败恶人，谓之慝；不择善否，两容颊适，偷拔其所欲，谓之险。此八疵者，外以乱人，内以伤身，君子不友，明君不臣。所谓四患者：好经大事，变更易常，以挂功名，谓之叨；专知擅事，侵人自用，谓之贪；见过不更，闻谏愈甚，谓之很；人同于己则可，不同于己，虽善不善，谓之矜。此四患也。能去八疵，无行四患，而始可教已。\n
        　　孔子愀然而叹，再拜而起，曰：“丘再逐于鲁，削迹于卫，伐树于宋，围于陈蔡。丘不知所失，而离此四谤者何也？”客凄然变容曰：“甚矣，子之难悟也！人有畏影恶迹而去之走者，举足愈数而迹愈多，走愈疾而影不离身，自以为尚迟，疾走不休，绝力而死。不知处阴以休影，处静以息迹，愚亦甚矣！子审仁义之间，察同异之际，观动静之变，适受与之度，理好恶之情，和喜怒之节，而几于不免矣。谨修而身，慎守其真，还以物与人，则无所累矣。今不修之身而求之人，不亦外乎！”\n
        　　孔子愀然曰：“请问何谓真？”客曰：“真者，精诚之至也。不精不诚，不能动人。故强哭者，虽悲不哀，强怒者，虽严不屯，强亲者，虽笑不和。真悲无声而哀，真怒未发而威，真亲未笑而和。真在内者，神动于外，是所以贵真也。其用于人理也，事亲则慈孝，事君则忠贞，饮酒则欢乐，处丧则悲哀。忠贞以功为主，饮酒以乐为主，处丧以哀为主，事亲以适为主。功成之美，无一其迹矣；事亲以适，不论所以矣；饮酒以乐，不选其具矣；处丧以哀，无问其礼矣。礼者，世俗之所为也；真者，所以受于天也，自然不可易也。故圣人法天贵真，不拘于俗。愚者反此。不能法天而恤于人，不知贵真，禄禄而受变于俗，故不足。惜哉，子之蚤湛于伪而晚闻大道也！”\n
        　　孔子再拜而起曰：“今者丘得遇也，若天幸然。先生不羞而比之服役而身教之。敢问舍所在，请因受业而卒学大道。”客曰：“吾闻之，可与往者，与之至于妙道；不可与往者，不知其道。慎勿与之，身乃无咎。子勉之，吾去子矣，吾去子矣！”乃剌船而去，延缘苇间。\n
        　　颜渊还车，子路授绥，孔子不顾，待水波定，不闻擎音而后敢乘。子路旁车而问曰：“由得为役久矣，未尝见夫子遇人如此其威也。万乘之主，千乘之君，见夫子未尝不分庭伉礼，夫子犹有倨傲之容。今渔父杖擎逆立，而夫子曲要磬折，言拜而应，得无太甚乎！门人皆怪夫子矣，渔父何以得此乎！”孔子伏轼而叹，曰：“甚矣，由之难化也！湛于礼义有间矣，而朴鄙之心至今未去。进，吾语汝：夫遇长不敬，失礼也；见贤不尊，不仁也。彼非至人，不能下人。下人不精，不得其真，故长伤身。惜哉！不仁之于人也，祸莫大焉，而由独擅之。且道者，万物之所由也。庶物失之者死，得之者生。为事逆之则败，顺之则成。故道之所在，圣人尊之。今之渔父之于道，可谓有矣，吾敢不敬乎！”\n
        杂篇·列御寇第三十二\n
        　　列御寇之齐，中道而反，遇伯昏瞀人。伯昏瞀人曰：“奚方而反？”曰：“吾惊焉。”曰：“恶乎惊？”曰：“吾尝食于十浆而五浆先馈。”伯昏瞀人曰：“若是则汝何为惊已？”曰：“夫内诚不解，形谍成光，以外镇人心，使人轻乎贵老，而赍其所患。夫浆人特为食羹之货，无多余之赢，其为利也薄，其为权也轻，而犹若是，而况于万乘之主乎！身劳于国而知尽于事。彼将任我以事，而效我以功。吾是以惊。”伯昏瞀人曰：“善哉观乎！女处已，人将保汝矣！”无几何而往，则户外之屦满矣。伯昏瞀人北面而立，敦杖蹙之乎颐。立有间，不言而出。宾者以告列子，列子提屦，跣而走，暨于门，曰：“先生既来，曾不发药乎？”曰：“已矣，吾固告汝曰：人将保汝。果保汝矣！非汝能使人保汝，而汝不能使人无保汝也，而焉用之感豫出异也。必且有感，摇而本性，又无谓也。与汝游者，又莫汝告也。彼所小言，尽人毒也。莫觉莫悟，何相孰也。巧者劳而知者忧，无能者无所求，饱食而敖游，汎若不系之舟，虚而敖游者也！\n
        　　“郑人缓也，呻吟裘氏之地。祗三年而缓为儒。河润九里，泽及三族，使其弟墨。儒墨相与辩，其父助翟。十年而缓自杀。其父梦之曰：‘使而子为墨者，予也，阖尝视其良？既为秋柏之实矣。’夫造物者之报人也，不报其人而报其人之天，彼故使彼。夫人以己为有以异于人，以贱其亲。齐人之井饮者相捽也。故曰：今之世皆缓也。自是有德者以不知也，而况有道者乎！古者谓之遁天之刑。圣人安其所安，不安其所不安；众人安其所不安，不安其所安。\n
        　　“庄子曰：‘知道易，勿言难。知而不言，所以之天也。知而言之，所以之人也。古之人，天而不人。’朱泙漫学屠龙于支离益，单千金之家，三年技成而无所用其巧。圣人以必不必，故无兵；众人以不必必之，故多兵。顺于兵，故行有求。兵，恃之则亡。小夫之知，不离苞苴竿牍，敝精神乎蹇浅，而欲兼济道物，太一形虚。若是者，迷惑于宇宙，形累不知太初。彼至人者，归精神乎无始，而甘冥乎无何有之乡。水流乎无形，发泄乎太清。悲哉乎！汝为知在毫毛而不知大宁。”\n
        　　宋人有曹商者，为宋王使秦。其往也，得车数乘。王说之，益车百乘。反于宋，见庄子，曰：“夫处穷闾厄巷，困窘织屦，槁项黄馘者，商之所短也；一悟万乘之主而从车百乘者，商之所长也。”庄子曰：“秦王有病召医。破痈溃痤者得车一乘，舐痔者得车五乘，所治愈下，得车愈多。子岂治其痔邪？何得车之多也？子行矣！”\n
        　　鲁哀公问乎颜阖曰：“吾以仲尼为贞斡，国其有瘳乎？”曰：“殆哉圾乎！仲尼方且饰羽而画，从事华辞。以支为旨，忍性以视民，而不知不信。受乎心，宰乎神，夫何足以上民！彼宜女与予颐与，误而可矣！今使民离实学伪，非所以视民也。为后世虑，不若休之。难治也！”施于人而不忘，非天布也，商贾不齿。虽以事齿之，神者弗齿。为外刑者，金与木也；为内刑者，动与过也。宵人之离外刑者，金木讯之；离内刑者，阴阳食之。夫免乎外内之刑者，唯真人能之。\n
        　　孔子曰：“凡人心险于山川，难于知天。天犹有春秋冬夏旦暮之期，人者厚貌深情。故有貌愿而益，有长若不肖，有慎狷而达，有坚而缦，有缓而悍。故其就义若渴者，其去义若热。故君子远使之而观其忠，近使之而观其敬，烦使之而观其能，卒然问焉而观其知，急与之期而观其信，委之以财而观其仁，告之以危而观其节，醉之以酒而观其侧，杂之以处而观其色。九徵至，不肖人得矣。”\n
        　　正考父一命而伛，再命而偻，三命而俯，循墙而走，孰敢不轨！如而夫者，一命而吕钜，再命而于车上舞，三命而名诸父。孰协唐许？贼莫大乎德有心而心有睫，及其有睫也而内视，内视而败矣！凶德有五，中德为首。何谓中德？中德也者，有以自好也而吡其所不为者也。穷有八极，达有三必，形有六府。美、髯、长、大、壮、丽、勇、、敢，八者俱过人也，因以是穷；缘循、偃仰、困畏，不若人三者俱通达；知慧外通，勇动多怨，仁义多责，六者所以相刑也。达生之性者傀，达于知者肖，达大命者随，达小命者遭。\n
        　　人有见宋王者，锡车十乘。以其十乘骄稚庄子。庄子曰：“河上有家贫恃纬萧而食者，其子没于渊，得千金之珠。其父谓其子曰：‘取石来锻之！夫千金之珠，必在九重之渊而骊龙颔下。子能得珠者，必遭其睡也。使骊龙而寐，子尚奚微之有哉！’今宋国之深，非直九重之渊也；宋王之猛，非直骊龙也。子能得车者，必遭其睡也；使宋王而寐，子为赍粉夫。”\n
        　　或聘于庄子，庄子应其使曰：“子见夫牺牛乎？衣以文绣，食以刍叔。及其牵而入于大庙，虽欲为孤犊，其可得乎！”\n
        　　庄子将死，弟子欲厚葬之。庄子曰：“吾以天地为棺椁，以日月为连璧，星辰为珠玑，万物为赍送。吾葬具岂不备邪？何以加此！”弟子曰：“吾恐乌鸢之食夫子也。”庄子曰：“在上为乌鸢食，在下为蝼蚁食，夺彼与此，何其偏也。”以不平平，其平也不平；以不徵徵，其徵也不徵。明者唯为之使，神者徵之。夫明之不胜神也久矣，而愚者恃其所见入于人，其功外也，不亦悲夫！\n
        杂篇·天下第三十三\n
        　　天下之治方术者多矣，皆以其有为不可加矣！古之所谓道术者，果恶乎在？曰：“无乎不在。”曰：“神何由降？明何由出？”“圣有所生，王有所成，皆原于一。”不离于宗，谓之天人；不离于精，谓之神人；不离于真，谓之至人。以天为宗，以德为本，以道为门，兆于变化，谓之圣人；以仁为恩，以义为理，以礼为行，以乐为和，熏然慈仁，谓之君子；以法为分，以名为表，以参为验，以稽为决，其数一二三四是也，百官以此相齿；以事为常，以衣食为主，蕃息畜藏，老弱孤寡为意，皆有以养，民之理也。古之人其备乎！配神明，醇天地，育万物，和天下，泽及百姓，明于本数，系于末度，六通四辟，小大精粗，其运无乎不在。其明而在数度者，旧法、世传之史尚多有之；其在于《诗》、《书》、《礼》、《乐》者，邹鲁之士、缙绅先生多能明之。《诗》以道志，《书》以道事，《礼》以道行，《乐》以道和，《易》以道阴阳，《春秋》以道名分。其数散于天下而设于中国者，百家之学时或称而道之。\n
        　　天下大乱，贤圣不明，道德不一。天下多得一察焉以自好。譬如耳目鼻口，皆有所明，不能相通。犹百家众技也，皆有所长，时有所用。虽然，不该不遍，一曲之士也。判天地之美，析万物之理，察古人之全。寡能备于天地之美，称神明之容。是故内圣外王之道，暗而不明，郁而不发，天下之人各为其所欲焉以自为方。悲夫！百家往而不反，必不合矣！后世之学者，不幸不见天地之纯，古人之大体。道术将为天下裂。\n
        　　不侈于后世，不靡于万物，不晖于数度，以绳墨自矫，而备世之急。古之道术有在于是者，墨翟、禽滑厘闻其风而说之。为之大过，已之大顺。作为《非乐》，命之曰《节用》。生不歌，死无服。墨子泛爱兼利而非斗，其道不怒。又好学而博，不异，不与先王同，毁古之礼乐。黄帝有《咸池》，尧有《大章》，舜有《大韶》，禹有《大夏》，汤有《大囗》（”镬”字以”氵”代”金”），文王有辟雍之乐，武王、周公作《武》。古之丧礼，贵贱有仪，上下有等。天子棺椁七重，诸侯五重，大夫三重，士再重。今墨子独生不歌，死不服，桐棺三寸而无椁，以为法式。以此教人，恐不爱人；以此自行，固不爱己。未败墨子道。虽然，歌而非歌，哭而非哭，乐而非乐，是果类乎？其生也勤，其死也薄，其道大闇觳。使人忧，使人悲，其行难为也。恐其不可以为圣人之道，反天下之心。天下不堪。墨子虽独能任，奈天下何！离于天下，其去王也远矣！墨子称道曰：“昔禹之湮洪水，决江河而通四夷九州也。名山三百，支川三千，小者无数。禹亲自操橐耜而九杂天下之川。腓无胈，胫无毛，沐甚雨，栉疾风，置万国。禹大圣也，而形劳天下也如此。”使后世之墨者，多以裘褐为衣，以屐蹻为服，日夜不休，以自苦为极，曰：“不能如此，非禹之道也，不足谓墨。”相里勤之弟子，五侯之徒，南方之墨者若获、已齿、邓陵子之属，俱诵《墨经》，而倍谲不同，相谓别墨。以坚白同异之辩相訾，以奇偶不仵之辞相应，以巨子为圣人。皆愿为之尸，冀得为其后世，至今不决。墨翟、禽滑厘之意则是，其行则非也。将使后世之墨者，必以自苦腓无胈、胫无毛相进而已矣。乱之上也，治之下也。虽然，墨子真天下之好也，将求之不得也，虽枯槁不舍也，才士也夫！\n
        　　不累于俗，不饰于物，不苟于人，不忮于众，愿天下之安宁以活民命，人我之养，毕足而止，以此白心。古之道术有在于是者，宋銒、尹文闻其风而悦之。作为华山之冠以自表，接万物以别宥为始。语心之容，命之曰”心之行”。以聏合欢，以调海内。请欲置之以为主。见侮不辱，救民之斗，禁攻寝兵，救世之战。以此周行天下，上说下教。虽天下不取，强聒而不舍者也。故曰：上下见厌而强见也。虽然，其为人太多，其自为太少，曰：“请欲固置五升之饭足矣。”先生恐不得饱，弟子虽饥，不忘天下，日夜不休。曰：“我必得活哉！”图傲乎救世之士哉！曰：“君子不为苛察，不以身假物。”以为无益于天下者，明之不如己也。以禁攻寝兵为外，以情欲寡浅为内。其小大精粗，其行适至是而止。\n
        　　公而不党，易而无私，决然无主，趣物而不两，不顾于虑，不谋于知，于物无择，与之俱往。古之道术有在于是者，彭蒙、田骈、慎到闻其风而悦之。齐万物以为首，曰：“天能覆之而不能载之，地能载之而不能覆之，大道能包之而不能辩之。”知万物皆有所可，有所不可。故曰：“选则不遍，教则不至，道则无遗者矣。”是故慎到弃知去己，而缘不得已。泠汰于物，以为道理。曰：“知不知，将薄知而后邻伤之者也。”奚髁无任，而笑天下之尚贤也；纵脱无行，而非天下之大圣；椎拍輐断，与物宛转；舍是与非，苟可以免。不师知虑，不知前后，魏然而已矣。推而后行，曳而后往。若飘风之还，若羽之旋，若磨石之隧，全而无非，动静无过，未尝有罪。是何故？夫无知之物，无建己之患，无用知之累，动静不离于理，是以终身无誉。故曰：“至于若无知之物而已，无用贤圣。夫块不失道。”豪桀相与笑之曰：“慎到之道，非生人之行，而至死人之理。”适得怪焉。田骈亦然，学于彭蒙，得不教焉。彭蒙之师曰：“古之道人，至于莫之是、莫之非而已矣。其风囗窢然，恶可而言。”常反人，不见观，而不免于魭断。其所谓道非道，而所言之韪不免于非。彭蒙、田骈、慎到不知道。虽然，概乎皆尝有闻者也。\n
        　　以本为精，以物为粗，以有积为不足，澹然独与神明居。古之道术有在于是者，关尹、老聃闻其风而悦之。建之以常无有，主之以太一。以濡弱谦下为表，以空虚不毁万物为实。关尹曰：“在己无居，形物自著。”其动若水，其静若镜，其应若响。芴乎若亡，寂乎若清。同焉者和，得焉者失。未尝先人而常随人。老聃曰：“知其雄，守其雌，为天下溪；知其白，守其辱，为天下谷。”人皆取先，己独取后。曰：“受天下之垢”。人皆取实，己独取虚。”无藏也故有余”。岿然而有余。其行身也，徐而不费，无为也而笑巧。人皆求福，己独曲全。曰：“苟免于咎”。以深为根，以约为纪。曰：“坚则毁矣，锐则挫矣”。常宽容于物，不削于人。虽未至于极，关尹、老聃乎，古之博大真人哉！\n
        　　寂漠无形，变化无常，死与？生与？天地并与？神明往与？芒乎何之？忽乎何适？万物毕罗，莫足以归。古之道术有在于是者，庄周闻其风而悦之。以谬悠之说，荒唐之言，无端崖之辞，时恣纵而不傥，不奇见之也。以天下为沈浊，不可与庄语。以卮言为曼衍，以重言为真，以寓言为广。独与天地精神往来，而不敖倪于万物。不谴是非，以与世俗处。其书虽环玮，而连犿无伤也。其辞虽参差，而諔诡可观。彼其充实，不可以已。上与造物者游，而下与外死生、无终始者为友。其于本也，弘大而辟，深闳而肆；其于宗也，可谓稠适而上遂矣。虽然，其应于化而解于物也，其理不竭，其来不蜕，芒乎昧乎，未之尽者。\n　　惠施多方，其书五车，其道舛驳，其言也不中。历物之意，曰：“至大无外，谓之大一；至小无内，谓之小一。无厚，不可积也，其大千里。天与地卑，山与泽平。日方中方睨，物方生方死。大同而与小同异，此之谓‘小同异’；万物毕同毕异，此之谓‘大同异’。南方无穷而有穷。今日适越而昔来。连环可解也。我知天之中央，燕之北、越之南是也。泛爱万物，天地一体也。”惠施以此为大，观于天下而晓辩者，天下之辩者相与乐之。卵有毛。鸡有三足。郢有天下。犬可以为羊。马有卵。丁子有尾。火不热。山出口。轮不蹍地。目不见。指不至，至不绝。龟长于蛇。矩不方，规不可以为圆。凿不围枘。飞鸟之景未尝动也。镞矢之疾，而有不行、不止之时。狗非犬。黄马骊牛三。白狗黑。孤驹未尝有母。一尺之棰，日取其半，万世不竭。辩者以此与惠施相应，终身无穷。桓团、公孙龙辩者之徒，饰人之心，易人之意，能胜人之口，不能服人之心，辩者之囿也。惠施日以其知与之辩，特与天下之辩者为怪，此其柢也。然惠施之口谈，自以为最贤，曰：“天地其壮乎，施存雄而无术。”南方有倚人焉，曰黄缭，问天地所以不坠不陷，风雨雷霆之故。惠施不辞而应，不虑而对，遍为万物说。说而不休，多而无已，犹以为寡，益之以怪，以反人为实，而欲以胜人为名，是以与众不适也。弱于德，强于物，其涂襖矣。由天地之道观惠施之能，其犹一蚊一虻之劳者也。其于物也何庸！夫充一尚可，曰愈贵，道几矣！惠施不能以此自宁，散于万物而不厌，卒以善辩为名。惜乎！惠施之才，骀荡而不得，逐万物而不反，是穷响以声，形与影竞走也，悲夫！\n
    </string>

    <!--文-->
    <string name="qifa">
        七发\n
        两汉：枚乘\n
        共2334字\n
        　　楚太子有疾，而吴客往问之，曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若结轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也”。”客曰：“今夫贵人之子，必宫居而闺处，内有保母，外有傅父，欲交无所。饮食则温淳甘膬，脭醲肥厚；衣裳则杂遝曼暖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹶痿之机；洞房清官，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游醼，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沈之乐，浩唐之心，遁佚之志，其奚由至哉！’’太子曰：“诺。病已，请事此言。”\n
        　　客曰：“今太子之病，可无药石针刺灸疗而已，可以要言妙道说而去也。不欲闻之乎？”太子曰：“仆愿闻之。”\n
        　　客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之溪。湍流遡波，又澹淡之。其根半死半生。冬则烈风漂霰、飞雪之所激也，夏则霄霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操《畅》，伯子牙为之歌。歌曰：‘麦秀蔪兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，柱喙而不能前。此亦天下之至悲也，太子能强起听之乎？”太子曰：“仆病未能也。”\n
        　　客曰：“犓牛之腴，菜以笋蒲。肥狗之和，冒以山肤。楚苗之食，安胡之飰，抟之不解，一啜而散。于是使伊尹煎熬，易牙调和。熊蹯之胹，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”太子曰：“仆病未能也。”\n
        　　客曰：“钟、岱之牡，齿至之车，前似飞鸟，后类距虚。穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”太子曰：“仆病未能也。”\n
        　　客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞杯之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鹄，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并阊，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发《激楚》之结风，扬郑、卫之皓乐。使先施、徵舒、阳文、段干、吴娃、闾娵、傅予之徒，杂裾垂髾，目窕心与。揄流波，杂杜若，蒙清尘，被兰泽，嬿服而御。此亦天下之靡丽、皓侈、广博之乐也，太子能强起游乎？太子曰：“仆病未能也。”\n
        　　客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青苹，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慴鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，寃伏陵窘。无创而死者，固足充后乘矣。此校猎之至壮也，太子能强起游乎？”太子曰：“卜病未能也。”然阳气见于眉宇之间，侵淫而上，几满大宅。\n
        　　客见太子有悦色，遂推而进之曰：“冥火薄天，兵车雷运，旌旗偃蹇，羽毛肃纷。驰骋角逐，慕味争先。徼墨广博，观望之有圻；纯粹全牺，献之公门。太子曰：“善！愿复闻之。”\n
        　　客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩苹肆若，为牧人席。旨酒嘉肴，羞炰脍灸，以御宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起而游乎？”太子曰：“仆甚愿从，直恐为诸大夫累耳。”然而有起色矣。\n
        　　客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，頮濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”太子曰：“善，然则涛何气哉？”\n
        　　客曰：“不记也。然闻于师曰，似神而非者三：疾雷闻百里；江水逆流，海水上潮；山出内云，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起也，飘飘焉如轻车之勒兵。六驾蛟龙，附从太白。纯驰皓蜺，前后络绎。顒顒卬卬，椐椐强强，莘莘将将。壁垒重坚，沓杂似军行。訇隐匈磕，轧盘涌裔，原不可当。观其两旁，则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行，诚奋厥武，如振如怒，沌沌浑浑，状如奔马。混混庉庉，声如雷鼓。发怒庢沓，清升逾跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸。覆亏丘陵，平夷西畔。险险戏戏，崩坏陂池，决胜乃罢。瀄汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物恠疑，不可胜言。直使人踣焉，洄闇凄怆焉。此天下恠异诡观也，太子能强起观之乎？”太子曰：“仆病未能也。”\n
        　　客曰：“将为太子奏方术之士有资略者，若庄周、魏牟、杨朱、墨翟、便蜎、詹何之伦，使之论天下之精微，理万物之是非。孔、老览观，孟子筹之，万不失一。此亦天下要言妙道也，太子岂欲闻之乎？”\n
        　　于是太子据几而起，曰：“涣乎若一听圣人辩士之言。”涊然汗出，霍然病已。\n
    </string>
    <string name="caigentan">
        菜根谭\n
        共13892字\n
        　　余过古刹，于残经败纸中拾得《菜根谭》一录。翻视之，虽属禅宗，然于身心性命之学，实有隐隐相发明者。亟携归，重加校雠，缮写成帙。旧有序，文不雅驯，且于是书无关涉语，故芟之。著是书者为洪应明，究不知其为何许人也。\n
        乾隆五十九年二月二日，遂初堂主人识\n
        　　《菜根谭》是明代还初道人洪应明收集编著的一部论述修养、人生、处世、出世的语录世集。具有三教真理的结晶，和万古不易的教人传世之道，为旷古稀世的奇珍宝训。对于人的正心修身，养性育德，有不可思议的潜移默化的力量。其文字简炼明隽，兼采雅俗。似语录，而有语录所没有的趣味；似随笔，而有随笔所不易及的整饬；似训诫，而有训诫所缺乏的亲切醒豁；且有雨余山色，夜静钟声，点染其间，其所言清霏有味，风月无边。\n
        ●修身第一\n
        　　欲做精金美玉的人品，定从烈火中煅来；思立掀天揭地的事功，须向薄冰上履过。\n
        　　一念错，便觉百行皆非，防之当如渡海浮囊，勿容一针之罅漏；万善全，始得一生无愧。修之当如凌云宝树，须假众木以撑持。\n
        　　忙处事为，常向闲中先检点，过举自稀。动时念想，预从静里密操持，非心自息。\n
        　　为善而欲自高胜人，施恩而欲要名结好，修业而欲惊世骇俗，植节而欲标异见奇，此皆是善念中戈矛，理路上荆棘，最易夹带，最难拔除者也。须是涤尽渣滓，斩绝萌芽，才见本来真体。\n
        　　能轻富贵，不能轻一轻富贵之心；能重名义，又复重一重名义之念。是事境之尘氛未扫，而心境之芥蒂未忘。此处拔除不净，恐石去而草复生矣。\n
        　　纷扰固溺志之场，而枯寂亦槁心之地。故学者当栖心元默，以宁吾真体。亦当适志恬愉，以养吾圆机。\n
        　　昨日之非不可留，留之则根烬复萌，而尘情终累乎理趣；今日之是不可执，执之则渣滓未化，而理趣反转为欲根。\n
        　　无事便思有闲杂念想否。有事便思有粗浮意气否。得意便思有骄矜辞色否。失意便思有怨望情怀否。时时检点，到得从多入少、从有入无处，才是学问的真消息。\n
        　　士人有百折不回之真心，才有万变不穷之妙用。立业建功，事事要从实地着脚，若少慕声闻，便成伪果；讲道修德，念念要从虚处立基，若稍计功效，便落尘情。\n
        　　身不宜忙，而忙于闲暇之时，亦可儆惕惰气；心不可放，而放于收摄之后，亦可鼓畅天机。\n
        　　钟鼓体虚，为声闻而招击撞；麋鹿性逸，因豢养而受羁縻。可见名为招祸之本，欲乃散志之媒。学者不可不力为扫除也。\n
        　　一念常惺，才避去神弓鬼矢；纤尘不染，方解开地网天罗。\n
        　　一点不忍的念头，是生民生物之根芽；一段不为的气节，是撑天撑地之柱石。故君子于一虫一蚁不忍伤残，一缕一丝勿容贪冒，便可为万物立命、天地立心矣。\n
        　　拨开世上尘氛，胸中自无火焰冰竞；消却心中鄙吝，眼前时有月到风来。\n
        　　学者动静殊操、喧寂异趣，还是锻炼未熟，心神混淆故耳。须是操存涵养，定云止水中，有鸢飞鱼跃的景象；风狂雨骤处，有波恬浪静的风光，才见处一化齐之妙。\n
        　　心是一颗明珠。以物欲障蔽之，犹明珠而混以泥沙，其洗涤犹易；以情识衬贴之，犹明珠而饰以银黄，其洗涤最难。故学者不患垢病，而患洁病之难治；不畏事障，而畏理障之难除。\n
        　　躯壳的我要看得破，则万有皆空而其心常虚，虚则义理来居；性命的我要认得真，则万理皆备而其心常实，实则物欲不入。\n
        　　面上扫开十层甲，眉目才无可憎；胸中涤去数斗尘，语言方觉有味。\n
        　　完得心上之本来，方可言了心；尽得世间之常道，才堪论出世。\n
        　　我果为洪炉大冶，何患顽金钝铁之不可陶熔。我果为巨海长江，何患横流污渎之不能容纳。\n
        　　白日欺人，难逃清夜之鬼报；红颜失志，空贻皓首之悲伤。\n
        　　以积货财之心积学问，以求功名之念求道德，以爱妻子之心爱父母，以保爵位之策保国家，出此入彼，念虑只差毫末，而超凡入圣，人品且判星渊矣。人胡不猛然转念哉！\n
        　　立百福之基，只在一念慈祥；开万善之门，无如寸心挹损。\n
        　　塞得物欲之路，才堪辟道义之门；弛得尘俗之肩，方可挑圣贤之担。\n
        　　容得性情上偏私，便是一大学问；消得家庭内嫌雪，才为火内栽莲。\n
        　　事理因人言而悟者，有悟还有迷，总不如自悟之了了；意兴从外境而得者，有得还有失，总不如自得之休休。\n
        　　情之同处即为性，舍情则性不可见，欲之公处即为理，舍欲则理不可明。故君子不能灭情，惟事平情而已；不能绝欲，惟期寡欲而已。\n
        　　欲遇变而无仓忙，须向常时念念守得定；欲临死而无贪恋，须向生时事事看得轻。\n
        　　一念过差，足丧生平之善；终身检饬，难盖一事之愆。\n
        　　从五更枕席上参勘心体，气未动，情未萌，才见本来面目；向三时饮食中谙练世味，浓不欣，淡不厌，方为切实工夫。\n
        ●应酬第二\n
        　　操存要有真宰，无真宰则遇事便倒，何以植顶天立地之砥柱！应用要有圆机，无圆机则触物有碍，何以成旋乾转坤之经纶！\n
        　　士君子之涉世，于人不可轻为喜怒，喜怒轻，则心腹肝胆皆为人所窥；于物不可重为爱憎，爱憎重，则意气精神悉为物所制。\n
        　　倚高才而玩世，背后须防射影之虫；饰厚貌以欺人，面前恐有照胆之镜。\n
        　　心体澄彻，常在明镜止水之中，则天下自无可厌之事；意气和平，常在丽日光风之内，则天下自无可恶之人。当是非邪正之交，不可少迁就，少迁就则失从违之正；值利害得失之会，不可太分明，太分明则起趋避之私。\n
        　　苍蝇附骥，捷则捷矣，难辞处后之羞；萝茑依松，高则高矣，未免仰攀之耻。所以君子宁以风霜自挟，毋为鱼鸟亲人。\n
        　　好丑心太明，则物不契；贤愚心太明，则人不亲。士君子须是内精明而外浑厚，使好丑两得其平，贤愚共受其益，才是生成的德量。\n
        　　伺察以为明者，常因明而生暗，故君子以恬养智；奋迅以为速者，多因速度而致迟，故君子以重持轻。士君子济人利物，宜居其实，不宜居其名，居其名则德损；士大夫忧国为民，当有其心，不当有其语，有其语则毁来。\n
        　　遇大事矜持者，小事必纵弛；处明庭检饰者，暗室必放逸。君子只是一个念头持到底，自然临小事如临大敌，坐密室若坐通衢。\n
        　　使人有面前之誉，不若使其无背后之毁；使人有乍交之欢，不若使其无久处之厌。\n
        　　善启迪人心者，当因其所明而渐通之，毋强开其所闭；善移风化者，当因其所易而渐及之，毋轻矫其所难。\n
        　　彩笔描空，笔不落色，而空亦不受染；利刀割水，刀不损锷，而水亦不留痕。得此意以持身涉世，感与应俱适，心与境两忘矣。\n
        　　己之情欲不可纵，当用逆之之法以制之，其道只在一忍字；人之情欲不可拂，当用顺之之法以调之，其道只在一恕字。今人皆恕以适己而忍以制人，毋乃不可乎！\n
        　　好察非明，能察能不察之谓明；必胜非勇，能胜能不胜之谓勇。\n
        　　随时之内善救时，若和风之消酷暑；混俗之中能脱俗，似淡月之映轻云。\n
        　　思入世而有为者，须先领得世外风光，否则无以脱垢浊之尘缘；思出世而无染者，须先谙尽世中滋味。否则无以持空寂之后苦趣。\n
        　　与人者，与其易疏于终，不若难亲于始；御事者，与其巧持于后，不若拙守于前。\n
        　　酷烈之祸，多起于玩忽之人；盛满之功，常败于细微之事。故语云：“人人道好，须防一人着脑；事事有功，须防一事不终。”\n
        　　功名富贵，直从灭处观究竟，则贪恋自轻；横逆困穷，直从起处究由来，则怨尤自息。\n
        　　宇宙内事要力担当，又要善摆脱。不担当，则无经世之事业；不摆脱，则无出世之襟期。\n
        　　待人而留有余，不尽之恩礼，则可以维系无厌之人心；御事而留有余，不尽之才智，则可以提防不测之事变。\n
        　　了心自了事，犹根拔而草不生；逃世不逃名，似膻存蚋而仍集。\n
        　　仇边之弩易避，而恩里之戈难防；苦时之坎易逃，而乐处之阱难脱。\n
        　　膻秽则蝇蚋丛嘬，芳馨则蜂蝶交侵。故君子不作垢业，亦不立芳名。只是元气浑然，圭角不露，便是持身涉世一安乐窝也。\n
        　　从静中观物动，向闲处看人忙，才得超尘脱俗的趣味；遇忙处会偷闲，处闹中能取静，便是安身立命的工夫。\n
        　　邀千百人之欢，不如释一人之怨；希千百事之荣，不如免一事之丑。\n
        　　落落者，难合亦难分；欣欣者，易亲亦易散。是以君子宁以刚方见惮，毋以媚悦取容。\n
        　　意气与天下相期，如春风之鼓畅庶类，不宜存半点隔阂之形；肝胆与天下相照，似秋月之洞彻群品，不可作一毫暧昧之状。\n
        　　仕途虽赫奕，常思林下的风味，则权且之念自轻；世途虽纷华，常思泉下的光景，则利欲之心自淡。鸿未至先援弓，兔已亡再呼矢，总非当机作用；风息时休起浪，岸到处便离船，才是了手工夫。\n
        　　从热闹场中出几句清冷言语，便扫除无限杀机；向寒微路上用一点赤热心肠，自培植许多生意。随缘便是遣缘，似舞蝶与飞花共适；顺事自然无事，若满月偕盂水同圆。\n
        　　淡泊之守，须从浓艳场中试来；镇定之操，还向纷纭境上勘过。不然操持未定，应用未圆，恐一临机登坛，而上品禅师又成一下品俗士矣。\n
        　　廉所以戒贪。我果不贪，又何必标一廉名，以来贪夫之侧目。让所以戒争。我果不争，又何必立一让的，以致暴客之弯弓。\n
        　　无事常如有事时，提防才可以弥意外之变；有事常如无事时，镇定方可以消局中之危。\n
        　　处世而欲人感恩，便为敛怨之道；遇事而为人除害，即是导利之机。\n
        　　持身如泰山九鼎凝然不动，则愆尤自少；应事若流水落花悠然而逝，则趣味常多。\n
        　　君子严如介石而畏其难亲，鲜不以明珠为怪物而起按剑之心；小人滑如脂膏而喜其易合，鲜不以毒螫为甘饴而纵染指之欲。\n
        　　遇事只一味镇定从容，纵纷若乱丝，终当就绪；待人无半毫矫伪欺隐，虽狡如山鬼，亦自献诚。\n
        　　肝肠煦若春风，虽囊乏一文，还怜茕独；气骨清如秋水，纵家徒四壁，终傲王公。\n
        　　讨了人事的便宜，必受天道的亏；贪了世味的滋益，必招性分的损。涉世者宜蕃择之，慎毋贪黄雀而坠深井，舍隋珠而弹飞禽也。费千金而结纳贤豪，孰若倾半瓢之粟，以济饥饿之人；构千楹而招来宾客，孰若葺数椽之茅，以庇孤寒之士。\n
        　　解斗者助之以威，则怒气自平；惩贪者济之以欲，则利心反淡。所谓因其势而利导之，亦救时应变一权宜法也。\n
        　　市恩不如报德之为厚。雪忿不若忍耻为高。要誉不如逃名之为适。矫情不若直节之为真。\n
        　　救既败之事者，如驭临崖之马，休轻策一鞭；图垂成之功者，如挽上滩之舟，莫少停一棹。\n
        　　先达笑弹冠，休向侯门轻曳裾；相知犹按剑，莫从世路暗投珠。\n
        　　杨修之躯见杀于曹操，以露己之长也；韦诞之墓见伐于钟繇，以秘己之美也。故哲士多匿采以韬光，至人常逊美而公善。\n
        　　少年的人，不患其不奋迅，常患畚迅而成卤莽，故当抑其躁心；老成的人，不患其不持重，常患以持重而成退缩，故当振其惰气。\n
        　　望重缙绅，怎似寒微之颂德。朋来海宇，何如骨肉之孚心。\n
        　　舌存常见齿亡，刚强终不胜柔弱；户朽未闻枢蠹，偏执岂能及圆融。\n
        ●评议第三\n
        　　物莫大于天地日月，而子美云：“日月笼中鸟，乾坤水上萍。”事莫大于揖逊征诛，而康节云：“唐虞揖逊三杯酒，汤武征诛一局棋。”人能以此胸襟眼界吞吐六合，上下千古，事来如沤生大海，事去如影灭长空，自经纶万变而不动一尘矣。\n
        　　君子好名，便起欺人之念；小人好名，犹怀畏人之心。故人而皆好名，则开诈善之门。使人而不好名，则绝为善之路。此讥好名者，当严责君子，不当过求于小人也。\n
        　　大恶多从柔处伏，哲士须防绵里之针；深仇常自爱中来，达人宜远刀头之蜜。\n
        　　持身涉世，不可随境而迁。须是大火流金而清风穆然，严霜杀物而和气蔼然，阴霾翳空而慧日朗然，洪涛倒海而坻柱屹然，方是宇宙内的真人品。爱是万缘之根，当知割舍。识是众欲之本，要力扫除。\n
        　　作人要脱俗，不可存一矫俗之心；应世要随时，不可起一趋时之念。\n
        　　宁有求全之毁，不可有过情之誉；宁有无妄之灾，不可有非分之福。\n
        　　毁人者不美，而受人毁者遭一番讪谤便加一番修省，可释回而增美；欺人者非福，而受人欺者遇一番横逆便长一番器宇，可以转祸而为福。\n
        　　梦里悬金佩玉，事事逼真，睡去虽真觉后假；闲中演偈谈元，言言酷似，说来虽是用时非。\n
        　　天欲祸人，必先以微福骄之，所以福来不必喜，要看他会受；天欲福人，必先以微祸儆之，所以祸来不必忧，要看他会救。\n
        　　荣与辱共蒂，厌辱何须求荣；生与死同根，贪生不必畏死。\n
        　　作人只是一味率真，踪迹虽隐还显；存心若有半毫未净，事为虽公亦私。\n
        　　鹩占一枝，反笑鹏心奢侈；兔营三窟，转嗤鹤垒高危。智小者不可以谋大，趣卑者不可与谈高。信然矣！\n
        　　贫贱骄人，虽涉虚骄，还有几分侠气；英雄欺世，纵似挥霍，全没半点真心。糟糠不为彘肥，何事偏贪钩下饵；锦绮岂因牺贵，谁人能解笼中囵囮。\n
        　　琴书诗画，达士以之养性灵，而庸夫徒赏其迹象；山川云物，高人以之助学识，而俗子徒玩其光华。可见事物无定品，随人识见以为高下。故读书穷理，要以识趣为先。\n
        　　姜女不尚铅华，似疏梅之映淡月；禅师不落空寂，若碧沼之吐青莲。\n
        　　廉官多无后，以其太清也；痴人每多福，以其近厚也。故君子虽重廉介，不可无含垢纳污之雅量。虽戒痴顽，亦不必有察渊洗垢之精明。\n
        　　密则神气拘逼，疏则天真烂漫，此岂独诗文之工拙从此分哉！吾见周密之人纯用机巧，疏狂之士独任性真，人心之生死亦于此判也。\n
        　　翠筱傲严霜，节纵孤高，无伤冲雅；红蕖媚秋水，色虽艳丽，何损清修。\n
        　　贫贱所难，不难在砥节，而难在用情；富贵所难，不难在推恩，而难在好礼。\n
        　　簪缨之士，常不及孤寒之子可以抗节致忠；庙堂之士，常不及山野之夫可以料事烛理。何也？彼以浓艳损志，此以淡泊全真也。\n
        　　荣宠旁边辱等待，不必扬扬；困穷背后福跟随，何须戚戚。\n
        　　古人闲适处，今人却忙过了一生；古人实受处，今人又虚度了一世。总是耽空逐妄，看个色身不破，认个法身不真耳。\n
        　　芝草无根醴无源，志士当勇奋翼；彩云易散琉璃脆，达人当早回头。\n
        　　少壮者，事事当用意而意反轻，徒汛汛作水中凫而已，何以振云霄之翮？衰老者，事事宜忘情而情反重，徒碌碌为辕下驹而已，何以脱缰锁之身？\n
        　　帆只扬五分，船便安。水只注五分，器便稳。如韩信以勇备震主被擒，陆机以才名冠世见杀，霍光败于权势逼君，石崇死于财赋敌国，皆以十分取败者也。康节云：“饮酒莫教成酩酊，看花慎勿至离披。”旨哉言乎！\n
        　　附势者如寄生依木，木伐而寄生亦枯；窃利者如蝇虰盗人，人死而蝇虰亦灭。始以势利害人，终以势利自毙。势利之为害也，如是夫！\n
        　　失血于杯中，堪笑猩猩之嗜酒；为巢于幕上，可怜燕燕之偷安。\n
        　　鹤立鸡群，可谓超然无侣矣。然进而观于大海之鹏，则眇然自小。又进而求之九霄之凤，则巍乎莫及。所以至人常若无若虚，而盛德多不矜不伐也。贪心胜者，逐兽而不见泰山在前，弹雀而不知深井在后；疑心胜者，见弓影而惊杯中之蛇，听人言而信市上之虎。人心一偏，遂视有为无，造无作有。如此，心可妄动乎哉！\n
        　　蛾扑火，火焦蛾，莫谓祸生无本；果种花，花结果，须知福至有因。\n
        　　车争险道，马骋先鞭，到败处未免噬脐；粟喜堆山，金夸过斗，临行时还是空手。\n
        　　花逞春光，一番雨、一番风，催归尘土；竹坚雅操，几朝霜、几朝雪，傲就琅玕。\n
        　　富贵是无情之物，看得他重，他害你越大；贫贱是耐久之交，处得他好，他益你深。故贪商旅而恋金谷者，竟被一时之显戮；乐箪瓢而甘敝缊者，终享千载之令名。\n
        　　鸽恶铃而高飞，不知敛翼而铃自息；人恶影而疾走，不知处阴而影自灭。故愚夫徒疾走高飞，而平地反为苦海；达士知处阴敛翼，而巉岩亦是坦途。秋虫春鸟共畅天机，何必浪生悲喜；老树新花同含生意，胡为妄别媸妍。\n
        　　多栽桃李少栽荆，便是开条福路；不积诗书偏积玉，还如筑个祸基。\n
        　　万境一辙原无地，着个穷通；万物一体原无处，分个彼我。世人迷真逐妄，乃向坦途上自设一坷坎，从空洞中自筑一藩蓠。良足慨哉！\n
        　　大聪明的人，小事必朦胧；大懵懂的人，小事必伺察。盖伺察乃懵懂之根，而朦胧正聪明之窟也。\n
        　　大烈鸿猷，常出悠闲镇定之士，不必忙忙；休征景福，多集宽洪长厚之家，何须琐琐。\n
        　　贫士肯济人，才是性天中惠泽；闹场能学道，方为心地上工夫。\n
        　　人生只为欲字所累，便如马如牛，听人羁络；为鹰为犬，任物鞭笞。若果一念清明，淡然无欲，天地也不能转动我，鬼神也不能役使我，况一切区区事物乎！\n
        　　贫得者身富而心贫，知足者身贫而心富；居高者形逸而神劳，处下者形劳而神逸。孰得孰失，孰幻孰真，达人当自辨之。\n
        　　众人以顺境为乐，而君子乐自逆境中来；众人以拂意为忧，而君子忧从快意处起。盖众人忧乐以情，而君子忧乐以理也。\n
        　　谢豹覆面，犹知自愧；唐鼠易肠，犹知自悔。盖愧悔二字，乃吾人去恶迁善之门，起死回生之路也。人生若无此念头，便是既死之寒灰，已枯之槁木矣。何处讨些生理？\n
        　　异宝奇琛，俱民必争之器；瑰节奇行，多冒不祥之名。总不若寻常历履易简行藏，可以完天地浑噩之真，享民物和平之福。\n
        　　福善不在杳冥，即在食息起居处牖其衷；祸淫不在幽渺，即在动静语默间夺其魄。可见人之精爽常通于天，于之威命即寓于人，天人岂相远哉！\n
        ●闲适第四\n
        　　昼闲人寂，听数声鸟语悠扬，不觉耳根尽彻；夜静天高，看一片云光舒卷，顿令眼界俱空。\n
        　　世事如棋局，不着得才是高手；人生似瓦盆，打破了方见真空。\n
        　　龙可豢非真龙，虎可搏非真虎，故爵禄可饵荣进之辈，必不可笼淡然无欲之人；鼎镬可及宠利之流，必不可加飘然远引之士。\n
        　　一场闲富贵，狠狠争来，虽得还是失；百岁好光阴，忙忙过了，纵寿亦为夭。\n
        　　高车嫌地僻，不如鱼鸟解亲人。驷马喜门高，怎似莺花能避俗。\n
        　　红烛烧残，万念自然厌冷；黄梁梦破，一身亦似云浮。\n
        　　千载奇逢，无如好书良友；一生清福，只在碗茗炉烟。\n
        　　蓬茅下诵诗读书，日日与圣贤晤语，谁云贫是病？樽垒边幕天席地，时时共造化氤氲，孰谓非禅？兴来醉倒落花前，天地即为衾枕。机息坐忘盘石上，古今尽属蜉蝣。\n
        　　昴藏老鹤虽饥，饮啄犹闲，肯同鸡鹜之营营而竞食？偃蹇寒松纵老，丰标自在，岂似桃李之灼灼而争妍！\n
        　　吾人适志于花柳烂漫之时，得趣于笙歌腾沸之处，乃是造花之幻境，人心之荡念也。须从木落草枯之后，向声希味淡之中，觅得一些消息，才是乾坤的橐龠，人物的根宗。\n
        　　静处观人事，即伊吕之勋庸、夷齐之节义，无非大海浮沤；闲中玩物情，虽木石之偏枯、鹿豕之顽蠢，总是吾性真如。\n
        　　花开花谢春不管，拂意事休对人言；水暖水寒鱼自知，会心处还期独赏。\n
        　　闲观扑纸蝇，笑痴人自生障碍；静觇竞巢鹊，叹杰士空逞英雄。\n
        　　看破有尽身躯，万境之尘缘自息；悟入无坏境界，一轮之心月独明。\n
        　　木床石枕冷家风，拥衾时魂梦亦爽；麦饭豆羹淡滋味，放箸处齿颊犹香。\n
        　　谈纷华而厌者，或见纷华而喜；语淡泊而欣者，或处淡泊而厌。须扫除浓淡之见，灭却欣厌之情，才可以忘纷华而甘淡泊也。\n
        　　鸟惊心花溅泪，怀此热肝肠，如何领取得冷风月；山写照水传神，识吾真面目，方可摆脱得幻乾坤。富贵得一世宠荣，到死时反增了一个恋字，如负重担；贫贱得一世清苦，到死时反脱了一个厌字，如释重枷。人诚想念到此，当急回贪恋之首而猛舒愁苦之眉矣。\n
        　　人之有生也，如太仓之粒米，如灼目之电光，如悬崖之朽木，如逝海之一波。知此者如何不悲？如何不乐？如何看他不破而怀贪生之虑？如何看他不重而贻虚生之羞？\n
        　　鹬蚌相持，兔犬共毙，冷觑来令人猛气全消；鸥凫共浴，鹿豕同眠，闲观去使我机心顿息。\n
        　　迷则乐境成苦海，如水凝为冰；悟则苦海为乐境，犹冰涣作水。可见苦乐无二境，迷悟非两心，只在一转念间耳。\n
        　　遍阅人情，始识疏狂之足贵；备尝世味，方知淡泊之为真。\n
        　　地宽天高，尚觉鹏程之窄小；云深松老，方知鹤梦之悠闲。\n
        　　两个空拳握古今，握住了还当放手；一条竹杖挑风月，挑到时也要息肩。\n
        　　阶下几点飞翠落红，收拾来无非诗料；窗前一片浮青映白，悟入处尽是禅机。\n
        　　忽睹天际彩云，常疑好事皆虚事；再观山中闲木，方信闲人是福人。\n
        　　东海水曾闻无定波，世事何须扼腕？北邙山未省留闲地，人生且自舒眉。\n
        　　天地尚无停息，日月且有盈亏，况区区人世能事事圆满而时时暇逸乎？只是向忙里偷闲，遇缺处知足，则操纵在我，作息自如，即造物不得与之论劳逸较亏盈矣！\n
        　　霜天闻鹤唳，雪夜听鸡鸣，得乾坤清纯之气。晴空看鸟飞，活水观鱼戏，识宇宙活泼之机。\n
        　　闲烹山茗听瓶声，炉内识阴阳之理；漫履楸枰观局戏，手中悟生杀之机。\n
        　　芳菲园林看蜂忙，觑破几般尘情世态；寂寞衡茅观燕寝，引起一种冷趣幽思。\n
        　　会心不在远，得趣不在多。盆池拳石间，便居然有万里山川之势，片言只语内，便宛然见万古圣贤之心，才是高士的眼界，达人的胸襟。\n
        　　心与竹俱空，问是非何处安脚？貌偕松共瘦，知忧喜无由上眉。\n
        　　趋炎虽暖，暖后更觉寒威；食蔗能甘，甘余便生苦趣。何似养志于清修而炎凉不涉，栖心于淡泊而甘苦俱忘，其自得为更多也。\n
        　　席拥飞花落絮，坐林中锦绣团裀；炉烹白雪清冰，熬天上玲珑液髓。\n
        　　逸态闲情，惟期自尚，何事处修边幅；清标傲骨，不愿人怜，无劳多买胭脂。\n
        　　天地景物，如山间之空翠，水上之涟漪，潭中之云影，草际之烟光，月下之花容，风中之柳态。若有若无，半真半幻，最足以悦人心目而豁人性灵。真天地间一妙境也。\n
        　　乐意相关禽对语，生香不断树交花，此是无彼无此得真机。野色更无山隔断，天光常与水相连，此是彻上彻下得真意。吾人时时以此景象注之心目，何患心思不活泼，气象不宽平！\n
        　　鹤唳、雪月、霜天、想见屈大夫醒时之激烈；鸥眠、春风、暖日，会知陶处士醉里之风流。\n
        　　黄鸟情多，常向梦中呼醉客；白云意懒，偏来僻处媚幽人。\n
        　　栖迟蓬户，耳目虽拘而神情自旷；结纳山翁，仪文虽略而意念常真。\n
        　　满室清风满几月，坐中物物见天心；一溪流水一山云，行处时时观妙道。\n
        　　炮凤烹龙，放箸时与虀盐无异；悬金佩玉，成灰处共瓦砾何殊。\n
        　　扫地白云来，才着工夫便起障。凿池明月入，能空境界自生明。\n
        　　造花唤作小儿，切莫受渠戏弄；天地丸为大块，须要任我炉锤。\n
        　　想到白骨黄泉，壮士之肝肠自冷；坐老清溪碧嶂，俗流之胸次亦闲。\n
        　　夜眠八尺，日啖二升，何须百般计较；书读五车，才分八斗，未闻一日清闲。\n
        ●概论第五\n
        　　君子之心事，天青日白，不可使人不知；君子之才华，玉韫珠藏，不可使人易知。\n
        　　耳中常闻逆耳之言，心中常有拂心之事，才是进德修行的砥石。若言言悦耳，事事快心，便把此生埋在鸩毒中矣。\n
        　　疾风怒雨，禽鸟戚戚；霁月光风，草木欣欣，可见天地不可一日无和气，人心不可一日无喜神。\n
        　　醲肥辛甘非真味，真味只是淡；神奇卓异非至人，至人只是常。\n
        　　夜深人静独坐观心；始知妄穷而真独露，每于此中得大机趣；既觉真现而妄难逃，又于此中得大惭忸。\n
        　　恩里由来生害，故快意时须早回头；败后或反成功，故拂心处切莫放手。\n
        　　藜口苋肠者，多冰清玉洁；衮衣玉食者，甘婢膝奴颜。盖志以淡泊明，而节从肥甘丧矣。\n
        　　面前的田地要放得宽，使人无不平之叹；身后的惠泽要流得长，使人有不匮之思。\n
        　　路径窄处留一步，与人行；滋味浓的减三分，让人嗜。此是涉世一极乐法。\n
        　　作人无甚高远的事业，摆脱得俗情便入名流；为学无甚增益的工夫，减除得物累便臻圣境。\n
        　　宠利毋居人前，德业毋落人后，受享毋逾分外，修持毋减分中。\n
        　　处世让一步为高，退步即进步的张本；待人宽一分是福，利人实利己的根基。\n
        　　盖世的功劳，当不得一个矜字；弥天的罪过，当不得一个悔字。\n
        　　完名美节，不宜独任，分些与人，可以远害全身；辱行污名，不宜全推，引些归己，可以韬光养德。\n
        　　事事要留个有余不尽的意思，便造物不能忌我，鬼神不能损我。若业必求满，功必求盈者，不生内变，必招外忧。\n
        　　家庭有个真佛，日用有种真道，人能诚心和气、愉色婉言，使父母兄弟间形体万倍也。\n
        　　攻人之恶毋太严，要思其堪受；教人以善毋过高，当使其可从。\n
        　　粪虫至秽变为蝉，而饮露于秋风；腐草无光化为荧，而耀采于夏月。故知洁常自污出，明每从暗生也。\n
        　　矜高倨傲，无非客气降伏得，客气下而后正气伸；情欲意识，尽属妄心消杀得，妄心尽而后真心现。\n
        　　饱后思味，，则浓淡之境都消；色后思淫，则男女之见尽绝。故人当以事后之悔，悟破临事之痴迷，则性定而动无不正。\n
        　　居轩冕之中，不可无山林的气味；处林泉之下，须要怀廊庙的经纶。处世不必邀功，无过便是功；与人不要感德，无怨便是德。\n
        　　忧勤是美德，太苦则无以适性怡情；淡泊是高风，太枯则无以济人利物。\n
        　　事穷势蹙之人，当原其初心；功成行满之士，要观其末路。\n
        　　富贵家宜宽厚而反忌克，是富贵而贫贱，其行如何能享？聪明人宜敛藏而反炫耀，是聪明而愚懵，其病如何不败！\n
        　　人情反复，世路崎岖。行不去，须知退一步之法；行得去，务加让三分之功。\n
        　　待小人不难于严，而难于不恶；待君子不难于恭，而难于有礼。\n
        　　宁守浑噩而黜聪明，留些正气还天地；宁谢纷华而甘淡泊，遗个清名在乾坤。\n
        　　降魔者先降其心，心伏则群魔退听；驭横者先驭其气，气平则外横不侵。\n
        　　养弟子如养闺女，最要严出入，谨交游。若一接近匪人，是清净田中下一不净的种子，便终身难植嘉苗矣。\n
        　　欲路上事，毋乐其便而姑为染指，一染指便深入万仞；理路上事，毋惮其难而稍为退步，一退步便远隔千山。\n
        　　念头浓者自待厚，待人亦厚，处处皆厚；念头淡者自待薄，待人亦薄，事事皆薄。故君子居常嗜好，不可太浓艳，亦不宜太枯寂。\n
        　　彼富我仁，彼爵我义，君子故不为君相所牢笼；人定胜天，志壹动气，君子亦不受造化之陶铸。\n
        　　立身不高一步立，如尘里振衣、泥中濯足，如何超达？处世不退一步处，如飞而蛾投烛、羝羊触藩，如何安乐？\n
        　　学者要收拾精神并归一处。如修德而留意于事功名誉，必无实谊；读书而寄兴于吟咏风雅，定不深心。\n
        　　人人有个大慈悲，维摩屠刽无二心也；处处有种真趣味，金屋茅檐非两地也。只是欲闭情封，当面错过，便咫尺千里矣。\n
        　　进德修行，要个木石的念头，若一有欣羡便趋欲境；济世经邦，要段云水的趣味，若一有贪着便堕危机。\n
        　　肝受病则目不能视，肾受病则耳不能听。病受于人所不见，必发于人所共见。故君子欲无得罪于昭昭，先无得罪于冥冥。\n
        　　福莫福于少事，祸莫祸于多心。惟少事者方知少事之为福；惟平心者始知多心之为祸。\n
        　　处治世宜方，处乱世当圆，处叔季之世当方圆并用。待善人宜宽，待恶人当严，待庸众之人宜宽严互存。\n
        　　我有功于人不可念，而过则不可不念；人有恩于我不可忘，而怨则不可不忘。\n
        　　心地干净，方可读书学古。不然，见一善行，窃以济私；闻一善言，假以覆短。是又藉寇兵而　盗粮矣。\n
        　　奢者富而不足，何如俭者贫而有余。能者劳而俯怨，何如拙者逸而全真。\n
        　　读书不见圣贤，如铅椠佣。居官不爱子民，如衣冠盗。讲学不尚躬行，如口头禅。立业不思种德。如眼前花。\n
        　　人心有部真文章，都被残编断简封固了；有部真鼓吹，都被妖歌艳舞湮没了。学者须扫除外物直觅本来，才有个真受用。苦心中常得悦心之趣；得意时便一失意之悲。\n
        　　富贵名誉自道德来者，如山林中花，自是舒徐。繁衍自功业来者，如盆槛中花，便有迁徙废兴。若以权力得者，其根不植，其萎可立而待矣。\n
        　　栖守道德者，寂寞一时；依阿权势者，凄凉万古。达人观物外之物，思身后之身，宁受一时之寂寞，毋取万古之凄凉。\n
        　　春至时和，花尚铺一段好色，鸟且啭几句好音。士君子幸列头角，复遇温饱，不思立好言、行好事，虽是在世百年，恰似未生一日。\n
        　　学者有段兢业的心思，又要有段潇洒的趣味。若一味敛束清苦，是有秋杀无春生，何以发育万物？\n
        　　真廉无廉名，立名者正所以为贪；大巧无巧术，用术者乃所以为拙。\n
        　　心体光明，暗室中有青天；念头暗昧，白日下有厉鬼。\n
        　　人知名位为乐，不知无名无位之乐为最真；人知饥寒为忧，不知不饥不寒之忧为更甚。\n
        　　为恶而畏人知，恶中犹有善路；为善而急人知，善处即是恶根。\n
        　　天之机缄不测，抑而伸、伸而抑，皆是播弄英雄、颠倒豪杰处。君子只是逆来顺受、居安思危，天亦无所用其伎俩矣。\n
        　　福不可邀，养喜神以为招福之本；祸不可避，去杀机以为远祸之方。\n
        　　十语九中未必称奇，一语不中，则愆尤骈集；十谋九成未必归功，一谋不成则訾议丛兴。君子所以宁默毋躁、宁拙毋巧。\n
        　　天地之气，暖则生，寒则杀。故性气清冷者，受享亦凉薄。惟气和暖心之人，其福亦厚，其泽亦长。\n
        　　天理路上甚宽，稍游心胸中，使觉广大宏朗；人欲路上甚窄，才寄迹眼前，俱是荆棘泥涂。\n
        　　一苦一乐相磨练，练极而成福者，其福始久：一疑一信相参勘，勘极而成知者，其知始真。\n
        　　地之秽者多生物，水之清者常无鱼，故君子当存含垢纳污之量，不可持好洁独行之操。\n
        　　泛驾之马可就驰驱，跃冶之金终归型范。只一优游不振，便终身无个进步。白沙云：“为人多病未足羞，一生无病是吾忧。”真确实之论也。\n
        　　人只一念贪私，便销刚为柔，塞智为昏，变恩为惨，染洁为污，坏了一生人品。故古人以不贪为宝，所以度越一世。\n
        　　耳目见闻为外贼，情欲意识为内贼，只是主人公惺惺不昧，独坐中堂，贼便化为家人矣。\n
        　　图未就之功，不如保已成之业；悔既往之失，亦要防将来之非。\n
        　　气象要高旷，而不可疏狂。心思要缜缄，而不可琐屑。趣味要冲淡，而不可偏枯。操守要严明，而不可激烈。\n
        　　风来疏竹，风过而竹不留声；雁度寒潭，雁去而潭不留影。故君子事来而心始现，事去而心随空。\n
        　　清能有容，仁能善断，明不伤察，直不过矫，是谓蜜饯不甜、海味不咸，才是懿德。\n
        　　贫家净扫地，贫女净梳头。景色虽不艳丽，气度自是风雅。士君子当穷愁寥落，奈何辄自废弛哉！\n
        　　闲中不放过，忙中有受用。静中不落空，动中有受用。暗中不欺隐，明中有受用。\n
        　　念头起处，才觉向欲路上去，便挽从理路上来。一起便觉，一觉便转，此是转祸为福、起死回生的关头，切莫当面错过。\n
        　　天薄我以福，吾厚吾德以迓之；天劳我以形，吾逸吾心以补之；天扼我以遇，吾亨吾道以通之。天且奈我何哉！\n
        　　真士无心邀福，天即就无心处牖其衷；险人着意避祸，天即就着意中夺其魂。可见天之机权最神，人之智巧何益！\n
        　　声妓晚景从良，一世之烟花无碍；贞妇白头失守，半生之清苦俱非。语云：“看人只看后半截”，真名言也。\n
        　　平民肯种德施惠，便是无位的卿相；仕夫徒贪权市宠，竟成有爵的乞人。\n
        　　问祖宗之德泽，吾身所享者，是当念其积累之难；问子孙之福祉，吾身所贻者，是要思其倾覆之易。\n
        　　君子而诈善，无异小人之肆恶；君子而改节，不若小人之自新。\n
        　　家人有过不宜暴扬，不宜轻弃。此事难言，借他事而隐讽之。今日不悟，俟来日正警之。如春风之解冻、和气之消冰，才是家庭的型范。\n
        　　此心常看得圆满，天下自无缺陷之世界；此心常放得宽平，天下自无险侧之人情。\n
        　　淡薄之士，必为浓艳者所疑；检饬之人，多为放肆者所忌。君子处此固不可少变其操履，亦不可太露其锋芒。\n
        　　居逆境中，周身皆针砭药石，砥节砺行而不觉；处顺境内，满前尽兵刃戈矛，销膏靡骨而不知。\n
        　　生长富贵丛中的，嗜欲如猛火、权势似烈焰。若不带些清冷气味，其火焰不至焚人，必将自焚。\n
        　　人心一真，便霜可飞、城可陨、金石可贯。若伪妄之人，形骸徒具，真宰已亡。对人则面目可憎，独居则形影自愧。\n
        　　文章做到极处，无有他奇，只是恰好；人品做到极处，无有他异，只是本然。\n
        　　以幻迹言，无论功名富贵，即肢体亦属委；以真境言，无论父母兄弟，即万物皆吾一体。人能看得破，认得真，才可以任天下之负担，亦可脱世间之缰锁。\n
        　　爽口之味，皆烂肠腐骨之药，五分便无殃；快心之事，悉败身散德之媒，五分便无悔。\n
        　　不责人小过，不发人阴私，不念人旧恶，三者可以养德，亦可以远害。\n
        　　天地有万古，此身不再得；人生只百年，此日最易过。幸生其间者，不可不知有生之乐，亦不可不怀虚生之忧。\n
        　　老来疾病都是壮时招得；衰时罪孽都是盛时作得。故持盈履满，君子尤兢兢焉。\n
        　　市私恩不如扶公议，结新知不如敦旧好，立荣名不如种阴得，尚奇节不如谨庸行。\n
        　　公平正论不可犯手，一犯手则遗羞万世；权门私窦不可着脚，一着脚则玷污终身。\n
        　　曲意而使人喜，不若直节而使人忌；无善而致人誉，不如无恶而致人毁。\n
        　　处父兄骨肉之变，宜从容不宜激烈；遇朋友交游之失，宜剀切不宜优游。\n
        　　小处不渗漏，暗处不欺隐，末路不怠荒，才是真正英雄。\n
        　　惊奇喜异者，终无远大之识；苦节独行者，要有恒久之操。\n
        　　当怒火欲水正腾沸时，明明知得，又明明犯着。知得是谁，犯着又是谁。此处能猛然转念，邪魔便为知真君子矣。\n
        　　毋偏信而为奸所欺，毋自任而为气所使，毋以己之长而形人之短，毋因己之拙而忌人之能。\n
        　　人之短处，要曲为弥缝，如暴而扬之，是以短攻短；人有顽的，要善为化诲，如忿而嫉之，是以顽济顽。\n
        　　遇沉沉不语之士，且莫输心；见悻悻自好之人，应须防口。\n
        　　念头昏散处，要知提醒；念头吃紧时，要知放下。不然恐去昏昏之病，又来憧憧之扰矣。\n
        　　霁日青天，倏变为迅雷震电；疾风怒雨，倏转为朗月晴空。气机何尝一毫凝滞，太虚何尝一毫障蔽，人之心体亦当如是。\n
        　　胜私制欲之功，有曰识不早、力不易者，有曰识得破、忍不过者。盖识是一颗照魔的明珠，力是一把斩魔的慧剑，两不可少也。\n
        　　横逆困穷，是煅炼豪杰的一副炉锤。能受其煅炼者，则身心交益；不受其煅炼者，则身心交损。\n
        　　害人之心不可有，防人之心不可无，此戒疏于虑者。宁受人之欺，毋逆人之诈，此警伤于察者。二语并存，精明浑厚矣。\n
        　　毋因群疑而阻独见，毋任己意而废人言，毋私不惠而伤大体，毋借公论以快私情。\n
        　　善人未能急亲，不宜预扬，恐来谗谮之奸；恶人未能轻去，不宜先发，恐招媒孽之祸。\n
        　　青天白日的节义，自暗室屋漏中培来；旋乾转坤的经纶，从临深履薄中操出。\n
        　　父慈子孝、兄友弟恭，纵做到极处，俱是合当如是，着不得一毫感激的念头。如施者任德，受者怀恩，便是路人，便成市道矣。\n
        　　炎凉之态，富贵更甚于贫贱；妒忌之心，骨肉尤狠于外人。此处若不当以冷肠，御以平气，鲜不日坐烦恼障中矣。\n
        　　功过不宜少混，混则人怀惰隳之心；恩仇不可太明，明则人起携贰之志。\n
        　　恶忌阴，善忌阳，故恶之显者祸浅，而隐者祸深。善之显者功小，而隐者功大。\n
        　　德者才之主，才者德之奴。有才无德，如家无主而奴用事矣，几何不魍魉猖狂。\n
        　　锄奸杜幸，要放他一条去路。若使之一无所容，便如塞鼠穴者，一切去路都塞尽，则一切好物都咬破矣。\n
        　　士君子不能济物者，遇人痴迷处，出一言提醒之，遇人急难处，出一言解救之，亦是无量功德矣。\n
        　　处己者触事皆成药石，尤人者动念即是戈矛，一以辟众善之路，一以浚诸恶之源，相去霄壤矣。\n
        　　事业文章随身销毁，而精神万古如新；功名富贵逐世转移，而气节千载一时。群信不以彼易此也。\n
        　　鱼网之设，鸿则罹其中；螳螂之贪，雀又乘其后。机里藏机变外生变，智巧何足恃哉。\n
        　　作人无一点真恳的念头，便成个花子，事事皆虚；涉世无一段圆活的机趣，便是个木人，处处有碍。\n
        　　事有急之不白者，宽之或自明，毋躁急以速其忿；人有切之不从者，纵之或自化，毋操切以益其顽。\n
        　　节义傲青云，文章高白雪，若不以德性陶镕之，终为血气之私、技能之末。\n
        　　谢事当谢于正盛之时，居身宜居于独后之地，谨德须谨于至微之事，施恩务施于不报之人。\n
        　　德者事业之基，未有基不固而栋宇坚久者；心者修裔之根，未有根不植而枝叶荣茂者。\n
        　　道是一件公众的物事，当随人而接引；学是一个寻常的家饭，当随事而警惕。\n
        　　念头宽厚的，如春风煦育，万物遭之而生；念头忌克的，如朔雪阴凝，万物遭之而死。\n
        　　勤者敏于德义，而世人借勤以济其贪；俭者淡于货利，而世人假俭以饰其吝。君子持身之符，反为小人营私之具矣，惜哉！\n
        　　人之过误宜恕，而在己则不可恕；己之困辱宜忍，而在人则不可忍。\n
        　　恩宜自淡而浓，先浓后淡者人忘其惠；威宜自严而宽，先宽后严者人怨其酷。\n
        　　士君子处权门要路，操履要严明，心气要和易。毋少随而近腥膻之党，亦毋过激而犯蜂虿之毒。\n
        　　遇欺诈的人，以诚心感动之；遇暴戾的人，以和气熏蒸之；遇倾邪私曲的人，以名义气节激励之。天下无不入我陶熔中矣。\n
        　　一念慈祥，可以酝酿两间和气；寸心洁白，可以昭垂百代清芬。\n
        　　阴谋怪习、异行奇能，俱是涉世的祸胎。只一个庸德庸行，便可以完混沌而招和平。\n
        　　语云：“登山耐险路，踏雪耐危桥”。一耐字极有意味。如倾险之人情、坎坷之世道，若不得一耐字撑持过去，几何不坠入榛莽坑堑哉！\n
        　　夸逞功业炫耀文章，皆是靠外物做人。不知心体莹然，本来不失，即无寸功只字，亦自有堂堂正正做人处。\n
        　　不昧己心，不拂人情，不竭物力，三者可以为天地立心，为生民立命，为子孙造福。\n
        　　居官有二语曰：“惟公则生明，惟廉则生威”。居家有二语曰：“惟恕则平情，惟俭则足用”。\n
        　　处富贵之地，要知贫贱的痛痒；当少壮之时，须念衰老的辛酸。\n
        　　持身不可太皎洁，一切污辱垢秽要茹纳的；与人不可太分明，一切善恶贤愚要包容的。\n
        　　休与小人仇雠，小人自有对头；休向君子谄媚，君子原无私惠。\n
        　　磨砺当如百炼之金，急就者非邃养施为宜。似千钧之弩，轻发者无宏功。\n
        　　建功立业者，多虚圆之士；偾事失机者，必执拗之人。\n
        　　俭，美德也，过则为悭吝、为鄙啬，反伤雅道；让，懿行也，过则为足恭、为曲礼，多出机心。\n
        　　毋忧拂意，毋喜快心，毋恃久安，毋惮初难。\n
        　　饮宴之乐多，不是个好人家。声华之习胜，不是个好士子。名位之念重，不是个好臣工。\n
        　　仁人心地宽舒，便福厚而庆长，事事成个宽舒气象；鄙夫念头迫促，便禄薄而泽短，事事成个迫促规模。\n
        　　用人不宜刻，刻则思效者去；交友不宜滥，滥则贡谀者来。\n
        　　大人不可不畏，畏大人则无放逸之心；小民亦不可不畏，畏小民则无豪横之名。\n
        　　事稍拂逆，便思不如我的人，则怨尤自消；心稍怠荒，便思胜似我的人，则精神自奋。\n
        　　不可乘喜而轻诺，不可因醉而生瞋，不可乘快而多事，不可因倦而鲜终。\n
        　　钓水，逸事也，尚持生杀之柄；弈棋，清戏也，且动战争之心。可见喜事不如省事之为适，多能不如无能之全真。\n
        　　听静夜之钟声，唤醒梦中之梦；观澄潭之月影，窥见身外之身。\n
        　　鸟语虫声，总是传心之诀；花英草色，无非见道之文。学者要天机清彻，胸次玲珑，触物皆有会心处。\n
        　　人解读有字书，不解读无字书；知弹有弦琴，不知弹无弦琴。以迹用不以神用，何以得琴书佳趣？\n
        　　山河大地已属微尘，而况尘中之尘！血肉身驱且归泡影，而况影外之影！非上上智，无了了心。\n
        　　石火光中，争长兢短，几何光阴？蜗牛角上，较雌论雄，许大世界？\n
        　　有浮云富贵之风，而不必岩栖穴处；无膏盲泉石之癖，而常自醉酒耽诗。兢逐听人而不嫌尽醉，恬澹适己而不夸独醒，此释氏所谓不为法缠、不为空缠，身心两自在者。\n
        　　延促由于一念，宽窄系之寸心。故机闲者一日遥于千古，意宽者斗室广于两间。\n
        　　都来眼前事，知足者仙境，不知足者凡境；总出世上因，善用者生机，不善用者杀机。\n
        　　趋炎附势之祸，甚惨亦甚速；栖恬守逸之味，最淡亦最长。\n
        　　色欲火炽，而一念及病时，便兴似寒灰；名利饴甘，而一想到死地，便味如咀蜡。故人常忧死虑病，亦可消幻业而长道心。\n
        　　争先的径路窄，退后一步自宽平一步；浓艳的滋味短，清淡一分自悠长一分。\n
        　　隐逸林中无荣辱，道义路上泯炎凉。进步处便思退步，庶免触藩之祸。着手时光图放手，才脱骑虎之危。\n
        　　贪得者分金恨不得玉，封公怨不授侯，权豪自甘乞丐；知足者藜羹旨于膏梁，布袍暖于狐貉，编民不让王公。\n
        　　矜名不如逃名趣，练事何如省事闲。孤云出岫，去留一无所系；朗镜悬空，静躁两不相干。\n
        　　山林是胜地，一营恋便成市朝；书画是雅事，一贪痴便成商贾。盖心无染着，俗境是仙都；心有丝牵，乐境成悲地。\n
        　　时当喧杂，则平日所记忆者皆漫然忘去；境在清宁，则夙昔所遗忘者又恍尔现前。可见静躁稍分，昏明顿异也。\n
        　　芦花被下卧雪眠云，保全得一窝夜气；竹叶杯中吟风弄月，躲离了万丈红尘。\n
        　　出世之道，即在涉世中，不必绝人以逃世；了心之功即在尽心内，不必绝欲以灰心。\n
        　　此身常放在闲处，荣辱得失，谁能差遣我？此心常安在静中，是非利害，谁能瞒昧我？\n
        　　我不希荣，何忧乎利禄之香饵；我不兢进，何畏乎仕宦之危机。\n
        　　多藏厚亡，故知富不如贫之无虑；高步疾颠，故知贵不如贱之常安。\n
        　　世上只缘认得我字太真，故多种种嗜好、种种烦恼。前人云：“不复知有我，安知物为贵。”又云：“知身不是我，烦恼更何侵。”真破的之言也。\n
        　　人情世态，倏忽万端，不宜认得太真。尧夫支：“昔日所云我，今朝却是伊；不知今日我，又属后来谁？”人常作是观，便可解却胸罥矣。\n
        　　有一乐境界，就有一不乐的相对待；有一好光景，就有一不好的相乘除。只是寻常家饭、素位风光，才是个安乐窝巢。\n
        　　知成之必败，则求成之心不必太坚；知生之必死，则保生之道不必过劳。眼看西晋之荆榛，犹矜白刃；身属北邙之狐兔，尚惜黄金。语云：“猛兽易伏，人心难降。溪壑易填，人心难满”。信哉！\n
        　　心地上无风涛，随在皆青山绿树；性天中有化育，触处都鱼跃鸢飞。\n
        　　狐眠败砌，兔走荒台，尽是当年歌舞之地；露冷黄花，烟迷衰草，悉属旧时争战之场。盛衰何常，强弱安在，念此令人心灰。\n
        　　宠辱不惊，闲看庭前花开花落；去留无意，漫随天外云卷云舒。\n
        　　晴空朗月，何天不可翱翔，而飞蛾独投夜烛；清泉绿竹，何物不可饮啄，而鸱鸮偏嗜腐鼠。噫！世之不为飞蛾鸱鸮者，几何人哉！\n
        　　权贵龙骧，英雄虎战，以冷眼视之，如蝇聚膻、如蚁兢血；是非蜂起，得失猬兴，以冷情当之，如冶化金，如汤消雪。\n
        　　真空不空，执相非真，破相亦非真。问世情如何发付？在世出世，徇俗是苦，绝俗亦是苦，听吾侪善自修持。\n
        　　烈士让千乘，贪夫争一文，人品星渊也，而好名不殊好利；天子营家国，乞人号饔飧，位分霄壤也，而焦思何异焦声。\n
        　　性天澄彻，即饥餐渴饮，无非康济身心；心地沉迷，纵演偈淡禅，总是播弄精魄。\n
        　　人心有真境，非丝非竹而自恬愉，不烟不茗而自清芬。须念净境空，虑忘形释，才得以游衍其中。\n
        　　天地中万物，人伦中万情，世界中万事，以俗眼观，纷纷各异，以道眼观，种种是常，何须分别，何须取舍！\n
        　　缠脱只在自心，心了则屠肆糟糠居然净土。不然纵一琴一鹤、一花一竹，嗜好虽清，魔障终在。语云：“能休尘境为真境，未了僧家是俗家。”\n
        　　以我转物者得，固不喜，失亦不忧，大地尽属逍遥；以物役我者逆，固生憎，顺亦生爱，一毫便生缠缚。\n
        　　试思未生之前有何象貌，又思既死之后有何景色，则万念灰冷，一性寂然，自可超物处而游象先。\n
        　　优人傅粉调朱，效妍丑于毫端。俄而歌残场罢，妍丑何存？弈者争先兢后，较雌雄于着手。俄而局尽子收，雌雄安在？\n
        　　把握未定，宜绝迹尘嚣，使此心不见可欲而不乱，以澄吾静体；操持既坚，又当混迹风尘，使此心见可欲而亦不乱，以养吾圆机。\n
        　　喜寂厌喧者，往往避人以求静。不知意在无人，便成我相，心着于静，便是动根。如何到得人我一空、动静两忘的境界！\n
        　　人生祸区福境，皆念想造成。故释氏云：刊欲炽然，即是火坑。贪爱沉溺，便为苦海。一念清净，烈焰成池。一念惊觉，航登彼岸。念头稍异，境界顿殊。可不慎哉！绳锯材断，水滴石穿，学道者须要努索；水到渠成，瓜熟蒂落，得道者一任天机。\n
        　　就一身了一身者，方能以万物付万物；还天下于天下者，方能出世间于世间。\n
        　　人生原是傀儡，只要把柄在手，一线不乱，卷舒自由，行止在我，一毫不受他人捉掇，便超此场中矣。\n
        　　为鼠常留饭，怜蛾不点灯，古人此点念头，是吾一点生生之机，列此即所谓土木形骸而已。\n
        　　世态有炎凉，而我无嗔喜；世味有浓淡，而我无欣厌。一毫不落世情窠臼，便是一在世出世法也。\n
    </string>
    <!--文-->

    <!--诗-->
    <string name="tangshi">
            陋室铭\n
            唐代：刘禹锡\n
        山不在高，有仙则名。水不在深，有龙则灵。\n
        斯是陋室，惟吾德馨。\n
        苔痕上阶绿，草色入帘青。\n
        谈笑有鸿儒，往来无白丁。\n
        可以调素琴，阅金经。\n
        无丝竹之乱耳，无案牍之劳形。\n
        南阳诸葛庐，西蜀子云亭。\n
        孔子云：何陋之有？\n
    </string>
    <string name="jindaishici">
                沁园春·雪\n
                    毛泽东\n
        北国风光，千里冰封，万里雪飘。\n
        望长城内外，惟余莽莽；大河上下，顿失滔滔。\n
        山舞银蛇，原驰蜡象，欲与天公试比高。\n
        须晴日，看红装素裹，分外妖娆。\n
        江山如此多娇，引无数英雄竞折腰。\n
        惜秦皇汉武，略输文采；唐宗宋祖，稍逊风骚。\n
        一代天骄，成吉思汗，只识弯弓射大雕。\n
        俱往矣，数风流人物，还看今朝。\n
    </string>
    <!--诗-->

    <string name="suibi">
        随笔\n
        teach yourself programming in ten years\n
        十年编程\n
        十年的寒窗苦读，日日夜夜的秉烛夜读，43800个小时的投入，换来状元及第的可能，何谓坚持，此即谓坚持。\n
        穷养儿富养女，养的是儿子的自信与独立，养的是女儿的知性与高雅
    </string>

    <string name="renwu">
        待完成任务\n
        (1)文本搜索，算数，目录筛选拆分\n
        (2)拼图拉伸优化\n
        (3)位移运算\n
        (4)通知pendingIntent，notification\n
        (5)重构apputils\n
        (6)整理笔记顺序\n
        (7)插件拆分第九章第九节，第四小节\n
        (8)第九章第十一节h5篇安卓片上面应用的技术分析。\n
        (9)monkey\n
        (10)插件拆分第九章第九节，第四小节。\n
        (11)第九章第十一节h5篇安卓片上面应用的技术分析。\n
        (12)总结知识框架\n
        (13)annotation使用\n
        (14)Percent 百分比使用：com.android.suport:percent:23.2.0，包含PercentFrameLayout，PercentRelativeLayout，PercentLayoutHoper\n
        (15)Design兼容库\n
        (16)TCP/IP，URLConnection，webView使用，疯狂讲义第十三章\n
        (15)\n
    </string>

    <string name="weiqi">
        围棋笔记\n
        从外到内一至九路，最后为十路天元。\n
        星位之内是角包括星位，星位之间是边，剩下的为五路之内的为中腹。\n
        斜连成为尖，交叉为扭断，跨断不相连，冲段有基础。禁入点，劫。\n
        直曲三死直拐四活，丁四死，丁五活，刀把五死。\n
    </string>

    <string name="yingyu">
        英语笔记\n
        adopt\n
        　英 [əˈdɒpt] 美 [əˈdɑ:pt]\n
        　vt. 收养;采用，采取，采纳;正式接受，接受;批准\n
        article\n
        　英 [ˈɑ:tɪkl] 美 [ˈɑ:rtɪkl]\n
        　n. 物品;（报章杂志中的）文章，论文;条款;[语] 冠词\n
        　vt. 使受协议条款的约束;以协议（或契约）约束;订约将…收为学徒（或徒弟）;定约雇用\n
        　vi. 进行控告，提出罪状（或指责）(against);签订协议\n
        calculate\n
        　英 [ˈkælkjuleɪt] 美 [ˈkælkjəˌlet]\n
        　vt. vi. 计算;估计;打算，计划;旨在\n
        　vt. 预测，推测\n
        caught
        　英 [kɔ:t] 美 [kɔt]
        　v. 引起;赶上( catch的过去式和过去分词 );接住;看见
        crash\n
        　英 [kræʃ] 美 [kræʃ]\n
        　v. 碰撞;使发出巨响;暴跌;睡觉\n
        　n. 崩溃;碰撞;碰撞声;暴跌\n
        　adj. 应急的;速成的\n
        decode\n
        　英 [ˌdi:ˈkəʊd] 美 [ˌdi:ˈkoʊd]\n
        　vt. 译（码），解（码）;分析及译解电子信号\n
        default
        　英 [dɪˈfɔ:lt] 美 [dɪˈfɔlt]
        　vi. 未履行任务或责任;受传唤时未出庭;由于不到庭而败诉;弃权
        　vt. 未履行，拖欠;未参加或完成（例如，比赛）;[法]因未到庭而败（诉）
        　n. 未履行，拖欠;[法]未到庭;弃权;[计] 缺省，默认
        executor\n
        　英 [ɪgˈzekjətə(r)] 美 [ɪɡˈzɛkjətɚ, ˈɛksɪˌkjutɚ]\n
        　n. 遗嘱执行人;执行者;实行者\n
        expire\n
        　英 [ɪkˈspaɪə(r)] 美 [ɪkˈspaɪr]\n
        　vi. 期满;文件、协议等（因到期而）失效;断气;逝世\n
        least 英 [li:st] 美 [list]\n
        　adj. 最小的;最少的（ little的最高级）;最不重要的，地位最低的\n
        　adv. 最少，最小\n
        　n. 最小;最少量\n
        logistics\n
        　英 [ləˈdʒɪstɪks] 美 [loˈdʒɪstɪks]\n
        　n. 物流;后勤;逻辑学;组织工作\n
        observable
        　英 [əbˈzɜ:vəbl] 美 [əbˈzɜ:rvəbl]
        　adj. 观察得到的，应遵守的，应庆祝的
        original\n
        　英 [əˈrɪdʒənl] 美 [əˈrɪdʒənəl]\n
        　adj. 原始的;最初的;独创的;新颖的\n
        　n. 原件;原文;原型;怪人\n
        receiver
        　英 [rɪˈsi:və(r)] 美 [rɪˈsivɚ]
        　n. 接收器;接受者，收款员;无线电接收机;（破产公司的）官方接管人
        recently\n
        　英 [ˈri:sntli] 美 [ˈrisṇtlɪ]\n
        　adv. 近日;新近;最近，近来;不久以前\n
        subject
        　英 [ˈsʌbdʒɪkt] 美 [ˈsʌbdʒekt]
        　n. 主题，话题;学科，科目;[哲]主观
        　adj. 须服从…的;（在君主等）统治下的
        v. 提供，提出;使…隶属
        synchronized\n
        　英 [ˈsɪŋkrənaɪzd] 美 [ˈsɪŋkrənaɪzd]\n
        　同步的\n
        tracker
        　英 [ˈtrækə(r)] 美 ['trækər]
        　n. 追踪者，追踪系统，纤夫
        velocity
        　英 [vəˈlɒsəti] 美 [vəˈlɑ:səti]
        　n. 速率，速度;周转率;高速，快速
    </string>

    <!--编程笔记-->
    <string name="programming">
        编程笔记·李彬\n
        ●01.Android的系统架构\n
        　　(1)操作系统层OS：linux内核\n
        　　(2)HAL,硬件抽象层，设备内核驱动的抽象接口\n
        　　(3)native C/C++ Libraries和Android运行环境RunTime\n
        　　(4)应用程序框架Application Framework\n
        　　(5)应用程序Application\n
        ●02.小常识\n
        　　(1)File文件所在文件夹存在时，写入数据时自动创建；不存在，则需调用mkdir(),当父类的父类也不存在是应调用mkdirs(),创建父类文件夹。\n
        　　(2)从string中获取的文章字符串，有换行的情况下，会有空格，应先去除空格再用\n
        　　(3)MarginLayoutParams是viewGroup的父类\n
        　　(4)ViewDragHelper滑动控制类，子类有DrawerLayout与SlidingPaneLayout\n
        　　(5)dalvik是运行时编译，ART是安装时就进行编译。目前采用的是ART模式\n
        　　(6)drawable文件，true，false，不同时出现的话，true，必须在前，文件效果才有效\n
        　　(7)Makefile机制:组合文件，进行自动的可控制的编译（待加强）\n
        　　(8)multidex参见错误统计表.xlsx\n
        ●03.ADB命令行：\n
        　　(1)安装apk：adb install 路径\n
        　　(2)向手机传输文件：\n
        　　adb push C:/WorkSpace/aa.txt /storage/emulated/0/AmapSdk\n
        　　(3)手机向电脑传输文件：\n
        　　adb pull /storage/emulated/0/AmapSdk C:/WorkSpace/aa.txt\n
        　　(4)录制视频：\n
        　　adb shell screenrecord /storage/emulated/0/AmapSdk/test.mp4\n
        　　(5)查看系统盘符：adb shell df\n
        ●04.Intent：意图，分显式与隐式两种，显示是指定了component属性，明确启动哪个组件，\n
        　　(1)构造函数：可以是类名或者action（setClass）\n
        　　(2)操作类型action：Intent中只能存在一个，存在则必须有一个相同，setAction()，xml中可存在多个。\n
        　　(3)类别筛选category：Intent中存在几个匹配几个，xml中可存在多个。\n
        　　(4)数据类型data与type：setDataAandType()，地址有特定规则，要么同时设置，要么单独只设置一个。\n
        　　(5)启动模式LaunchMode四种（manifest中用）：standard（标准），singleTop（栈顶不创建），singleTask（单例，独一份，再次进入后，清空之前在其上的页面），singleInstance（独立栈中的独一份）\n
        　　(6)标志也即启动模式（Intent中用）：FLAG_ACTIVITY_NEW_TASK(需要搭配FLAG_ACTIVITY_CLEAR_TASK使用),FLAG_ACTIVITY_SINGLE_TOP,FLAG_ACTIVITY_EXCLUDE_FROM_RECENTS(跳转页面后自动finish,android:excludeFromRecents="true"，目前未起作用)\n
        　　(7)数据传递bundle：Intent内部已经封装好，不用自己封了，serializable，parcelable，也可以转成json字符串传过去\n
        ●05.页面跳转顺序:\n
        　　(1)A启动 A.onCreate->A.onStart->A.onResume->\n
        　　(2)在A中启动B A.onPause->B.onCreate->B.onStart->B.onResume->A.onStop\n
        　　(3)关闭B B.onPause->A.onRestart->A.onStart->A.onResume->B.onStop->B.onDestory\n
        ●06.view的基础知识：屏幕的坐标原点是左上角，向右X轴正方向，向下Y轴正方向\n
        　　(1)View中提供的获取坐标方法：\n
        　　　　getLeft()与getRight()都是View自身到父布局左边的距离\n
        　　　　getTop()与getBottom()都是View自身到父布局顶边的距离\n
        　　　　x，y，translationX，translationY。\n
        　　(2)MotionEvent中的方法：\n
        　　　　GetX()与getY()是视图坐标，相对坐标，即是触摸点到它到父布局左边与顶边的距离\n
        　　　　GetRawX()与getRawY()是绝对坐标，即是触摸点到屏幕左边与顶边的距离\n
        　　(3)TouchSlop：最小滑动距离，获取方法：ViewConfiguration.get(this).scaledTouchSlop，zoom中有使用\n
        　　(4)VelocityTracker：速度跟踪器，只在move中有用，up抬起时为0\n
        　　(5)GestureDetector：手势检测，相关方法：单击，拖动，滑动，长按，双击。\n
        　　(6)Scroller（待深入研究）：弹性滑动对象，与view中的computeScroll方法配合。\n
        　　(7)View的OnTouchListener优先于onTouchEvent，返回true，onTouchEvent不会执行；平常调用的点击事件onClickListener也不会执行。\n
        　　(8)requestDisallowInterceptTouchEvent(boolean)强制请求分发触摸事件。\n
        　　(9)activity中获取宽高onWindowFocusChanged，view.post(runnable),viewTreeObserver.addOnGlobalLayoutListener()\n
        　　(10)onDraw()\n
        　　绘制背景 background.draw(canvas)\n
        　　绘制自己 onDraw\n
        　　绘制children dispatchDraw\n
        　　绘制装饰 onDrawScrollBars\n
        　　(11)view滑动：\n
        　　scrollTo/scrollBy：操作简单，适合对View内容的滑动；\n
        　　动画：操作简单，主要适用于实现复杂的动画效果；\n
        　　改变布局参数，操作稍微复杂，适用于有交互的View。\n
        ●07.自定义View中比较重要的回调方法：\n
        　　第一次进入时的顺序回调\n
        　　(01)onFinishInflate()：从XML加载组件完成后回调；\n
        　　(02)onAttachedToWindow()：组件放入窗口时回调\n
        　　(03)onWindowVisibilityChanged(int)：当包含该组件的窗口可见性发生改变时回调\n
        　　(04)onMeasure()：测量view宽高\n
        　　EXACTLY,精确值模式，具体数字如100dp或者match_parent，默认即为EXACTLY；\n
        　　AT_MOST,自适应模式，warp_content,需要用setMeasureDimension(width,height)设置算好的宽高；\n
        　　UNSPECIFIED，想要多大即多大，所以可以超过屏幕尺寸，显示不下的在屏幕之外；用于系统内部，目前没用过。\n
        　　(05)onSizeChanged()：组件大小改变时回调；\n
        　　(06)onLayout()：控件内的子控件的显示位置，自定义ViewGroup时用\n
        　　(07)onDraw()：绘制所需要显示的内容\n
        　　(08)onWindowFocusChanged()：当包含该组件的窗口失去或的得到焦点时回调\n
        　　退出时的顺序回调onWindowVisibilityChanged->onWindowFocusChanged->onDetachedFromWindow
        　　非顺序回调：\n
        　　(09)onTouchEvent()：触摸事件，不消费ACTION_DOWN的话，之后的也不会消费，消费的话down，move，up，统一消耗。\n
        　　(10)onFocusChanged()：当该组件焦点发生改变时回调\n
        　　(11)onKeyDown()：键盘键按下\n
        　　(12)onKeyUp()：键盘键按下后后抬起\n
        　　(13)onTrackballEvent()：发生轨迹球事件时回调\n
        　　(14)onDetachedFromWindow()：组件从窗口移除时回调\n
        ●08.触摸事件机制，传递顺序:activity->window->view,方法回调有：（默认返回false）\n
        　　(1)disPatchTouchEvent(MotionEvent e)（分发事件，一般不用管）\n
        　　(2)onInterceptTouchEvent(MotionEvent e)， ViewGroup独有\n
        　　(3)onTouchEvent(MotionEvent e)\n
        　　(4)触摸按钮时的回调机制：(A(B(C))\n
        　　A.disPatch -> A.intercept ->B.disPatch -> B.intercept ->C.disPatch -> C.touch -> B.touch -> A.touch\n
        ●09.Canvas方法：\n
        　　(1)translate(x,y)：将原点(0,0)移动(x,y)\n
        　　(2)rotate(a,x,y)：将画布以(x,y)为中心旋转a度\n
        　　(2)scale(x,y,px,py)：将画布缩放\n
        　　(2)skew(x,y)：将画布倾斜\n
        　　(3)save(),saveLayer(),saveLayerAlpha():保存画布当前状态，并返回int值，方便移除此状态\n
        　　(4)restore():返回画布此次保存的初始状态\n
        　　(5)restoreToCount():移除画布此次保存的状态\n
        ●10.Paint的重要属性：TextPaint.getFontMetricsInt()\n
        　　(1)setAntialias()与Paint(Paint.ANTI_ALIAS_FLAG) ：抗锯齿\n
        　　(2)setStrokeWidth(),宽度是从中间开始计算的\n
        　　(3)setARGB(),setAlpha(),setTextSize(),setStyle(),setColor().\n
        　　textHeight=paint.descent()-paint.ascent()\n
        　　(4)基准线是baseline\n
        　　(5)ascent：字体在baseline上方被推荐的距离（一些字体制作商需要参考这个）\n
        　　(6)descent：字体在是baseline下方被推荐的距离（一些字体制作商需要参考这个）\n
        　　(7)top：ascent的最大值\n
        　　(8)bottom：descent的最大值\n
        　　(9)getTextBounds(String text, int start, int end, Rect bounds):获取文字宽高\n
        　　(10)measureText(text)：获取文字宽度\n
        　　(11)ColorMatrix\n
        　　(12)PorterDuffXfermode（不好用），\n
        　　(13)Shader，着色器，渲染器：（TileMode三中模式：CLAMP拉伸；REPEAT重复；MIRROR镜像）\n
        　　　　BitmapShader：位图\n
        　　　　LinearGradient：线性\n
        　　　　RadiolGradient：光束\n
        　　　　SweepGradient：梯度\n
        　　　　ComposeShader：混合\n
        　　(14)PathEffect画线用，结合Path的lineTo来使用\n
        　　　　CornerPathEffect：拐角圆滑\n
        　　　　DiscretePathEffect：相当于画了一条毛茸茸的线\n
        　　　　DashPathEffect：画虚线\n
        　　　　PathDashPathEffect：升级的画虚线\n
        　　　　ComPosePathEffect与SunPathEffect：组合前几者\n
        ●11.动画类型分为三种：逐帧动画，补间动画，属性动画：\n
        (1)逐帧动画（Frame Animation）：AnimationDrawable相对于animation-list\n
        (2)补间动画：\n
        位移：TranslateAnimation对应的xml：translate\n
        缩放：ScaleAnimation 对应的xml：scale\n
        旋转：RotateAnimation 对应的xml：ratate\n
        透明度：AlphaAnimation 对应的xml：alpha\n
        组合：AnimationSet 对应的xml：set\n
        ●12.属性动画：ValueAnimator包括：ObjectAnimator，AnimatorSet组合，也有相应的xml对应字段，动画属性值：\n
        　　(1)translationX、translationY，增量平移\n
        　　(2)rotation、rotationX、rotationY 旋转\n
        　　(3)pivotX、pivotY没看出和rotation有什么区别\n
        　　(4)scaleX、scaleY 缩放\n
        　　(5)x、y 最终位置\n
        　　(6)alpha 透明度 默认为1，不透明，0代表完全透明，即不可见\n
        　　(7)PropertyValuesHolder，ObjectAnimator.ofPropertyValuesHolder(view,pro...)\n
        　　(8)Value的主要方法：addUpdateListener()\n
        　　(9)过度动画（Transiton Animation）：属性动画的变种。\n
        ●13.AnimatorSet属性：palyTogether()，playSequentially()，play().with()、befor()、after();来控制动画的播放规则\n
        ●14.动画插值器TimeInterpolator，计算时间流逝的百分比；类型估值器TypeEvaluaor,计算当前的属性值\n
        　　(1)LinearInterPolator：匀速\n
        　　(2)AccelerateInterpolator：匀加速\n
        　　(3)AccelerateDecelerateInterpolator：起始加速，末尾减速\n
        　　(4)CycleInterpolator：循环播放，正弦曲线\n
        　　(5)DecelerateInterpolator：匀减速\n
        ●15.StateListDrawable属性值item:selector\n
        　　(1)android:state_active：代表是否处于激活状态\n
        　　(2)android:state_checkable：代表是否处于可勾选状态\n
        　　(3)android:state_checked：代表是否处于已勾选状态\n
        　　(4)android:state_enabled：代表是否处于可用状态\n
        　　(5)android:state_first：代表是否处于开始状态\n
        　　(6)android:state_focused：代表是否处于已得到焦点状态\n
        　　(7)android:state_last：代表是否处于结束状态\n
        　　(8)android:state_middle：代表是否处于中间状态\n
        　　(9)android:state_pressed：代表是否处于已被按下状态状态\n
        　　(10)android:state_selected：代表是否处于选中状态\n
        　　(11)android:state_window_focused：代表窗口是否处于已得到焦点状态\n
        ●16.shape属性\n
        　　(1)corners：圆角\n
        　　(2)gradient：渐变色\n
        　　(3)padding：内边距\n
        　　(4)size：基本没用\n
        　　(5)solid：内部填充色\n
        　　(6)stroke：边框，以及虚边\n
        ●17.布局动画：LayoutAnimationController，在MainAdapter中有使用\n
        　　(1)LayoutAnimationController.ORDER_NORMAL --顺序\n
        　　(2)LayoutAnimationController.ORDER_RANDOM --随机\n
        　　(3)LayoutAnimationController.ORDER_REVERSE --反序\n
        ●18.SVG:VectorDrawable（vector静态效果）、AnimatedVectorDrawable（animated-vector）：animated-vector组合objectAnimator与vector形成动态的动画效果\n
        ●19.handler执行\n
        　　(1)handler中执行enqueueMessage()方法将消息放入队列中，等待loop循环并找到此消息。\n
        　　(2)Looper.loop()方法是死循环，其中选取消息的方法Message msg = queue.next();也是一个死循环，直到取到消息，开始往下执行；\n
        　　(3)取到消息后开始执行handler的分发方法dispatchMessage()开始回调，方法执行完成后，此次消息处理完成。\n
        　　(4)handler分发dispatchMessage()：先检测message中的callback是否为空，不为空消费此消息；为空则检测handler自己的callback，返回出rue则消费此消息，终止传递；为false则执行handleMessage()。\n
        ●20.IPC机制：多进程间通信\n
        　　会造成的问题：\n
        　　(1)静态成员和单例模式完全失效：不同进程间的静态和单例是互相独立的\n
        　　(2)线程同步机制完全失效：不同进程间的线程也是互相独立的\n
        　　(3)SharedPreferences可靠性下降：不支持两个进程同时读写，有一定几率会丢数据\n
        　　(4)application多次创建：新进程代表新的虚拟机的启动\n
        　　通信方式：序列化serializable与parcelable，Binder（待深入AIDL），Intent，共享文件，Messenger（待深入研究AIDL），ContentProvider，socket网络通信。\n
        ●21.Serializable，java数据序列化，可自己重写序列化与反序列化过程\n
        　　(1)FileUtils中serialize(path,value)（序列化）与deserialize(path)（反序列化）运用\n
        　　(2)静态成员变量属于类不属于对象，不参与序列化\n
        　　(3)用transient关键字标记的成员变量不参与序列化\n
        ●22.Parcelable，Android数据序列化，在CourseEntity中有应用\n
        ●23.本地保存数据时以及简单的数据通讯可以使用serializable，Parcelable主要用在内存序列化上，建议比较大的数据对象传输是使用。\n
        ●24.Binder实现IBinder接口（aidl快速实现Binder的工具），主要用在Service开发中，AIDL在PairServiceA中有应用\n
        ●25.线程Thread：AsyncTask，HandlerThread，IntentService，ThreadPoolExecutor。\n
        　　(1)Executors.newFixedThreadPool()，都为核心线程，且数量固定的线程池，无超时机制。
        　　(2)Executors.newCachedThreadPool()，无核心，非核心线程数不限数量，有超时机制60s，适合多图加载这种文件小而多的任务。
        　　(3)Executors.newScheduledThreadPool()，核心固定，非核心不限，闲置时超时回收，主要用于执行定时任务和具有固定周期的重复任务。
        　　(4)Executors.newSingleThreadExecutor()，仅创建一个单核心线程，任务串行。
        ●26.Bitmap，缓存机制LruCache与DiskLruCache，BitmapFactory.Options\n
        　　(1)inSampleSize，整数，最小为1，等比缩小原图宽高。\n
        　　(2)inJustDecodeBounds，true时只解析宽高不加载到内存中。\n
        ●27.JNI和NDK编程，JNI是java的本地交互，NDK是Android提供得工具集合，可以在android中更加方便的通过JNI来访问本地代码，如C,C++。NDK
        还提供了交叉编译器，开发人员只需要简单的修改mk文件就可以生成特定的CPU平带的动态库，使用NDK有如下好处：\n
        　　(1)提高代码的安全性。so库反编译比较困难\n
        　　(2)可以使用目前已有的C/C++开源库\n
        　　(3)便于平台间的移植。\n
        　　(4)提高程序在某些特定情形下的执行效率，但是并不能明显提升Android程序的性能。\n
        　　(5)在cmd终端中进入到main目录下 cd (具体路径)/apiutils/src/main\n
        　　执行此语句  javah -d jni -classpath ../../build/intermediates/classes/debug com.sky.NDKString  会自动生成jni文件com_sky_NDKString.h,自定义.c的file\n
        ●28.性能优化\n
        　　(1)布局优化：include，merge，ViewStub，减少层级嵌套，加强view复用。\n
        　　(2)绘制优化：在onDraw中不要创建新对象，不执行浩氏人物，view的绘制帧率保证60fps是最佳的，每帧所需时间不超过16ms（16ms=1000/60）.\n
        　　(3)内存泄漏：分析工具MAT。\n
        　　(4)属性动画导致的内存泄漏：无限循环需要关闭。\n
        　　(5)响应速度优化和ANR日志分析：避免在主线程中做耗时操作，日志所在：/data/anr/traces.txt\n
        　　(6)Recycler与bitmap优化\n
        　　(7)线程优化：灵活应用线程池，避免创建大量线程。\n
        　　(8)避免创建过多对象；\n
        　　　灵活并酌情使用枚举类型；\n
        　　　常量使用static final来修饰。\n
        　　　使用android特有的数据结构，比如SparseArray和Pair等；\n
        　　　适当使用软引用与弱引用；\n
        　　　采用内存加磁盘缓存；\n
        　　　尽量使用静态内部类，这样可以避免潜在的由于内部类而导致的内存泄漏。\n
        ●29.window与WindowManager ipc机制\n
        　　(1)addView(v,layoutparam)\n
        　　(2)updateViewLayout(v,layoutparam)\n
        　　(3)rempveView(v)\n
        ●30.ProGuard，参见app下的proguard文件，App研发录\n
        　　(1)压缩Shrink：侦测并移除代码中的无用类，字段，方法和特性。\n
        　　(2)优化Optimize：对字节码进行优化，移除无用的指令。\n
        　　(3)混淆Obfuscate：使用a、b、c、d这样简短而无意义的名称，对类、字段和方法进行重命名。\n
        　　(4)预检Preveirfy：在java平台上对处理后的代码进行预检。\n
        ●31.\n
        　　(1)TelephonyManager：电话管理器；\n
        　　(2)SmsManager：短信管理器\n
        　　(3)AudioManager：音频管理器\n
        　　(4)Vibrator：振动器\n
        　　(5)AlarmManager：手机闹钟服务\n
        ●32.\n
        　　(1)MediaPlayer：音频\n
        　　(2)SoundPool：音频\n
        　　(3)VideoView：播放视频\n
        　　(4)mediaRecorder：录制音频\n
        ●33.Math的三角函数：\n
        　　var angle = 30.0//角度\n
        　　val radians = Math.PI * angle / 180//转换成弧度\n
        　　val ix = 200 * Math.cos(radians)\n
        　　val iy = 200 * Math.sin(radians)\n
        　　0-360 度，Cos取值范围1..0..-1..0..1，即+--+，Sin 取值范围0..1..0..-1..0,即++--\n
        　　以x=Cos,y=Sin算为++，-+，--，+-，即一二三四象限，以X正轴1为起点，逆时针方向画圆，画布上Y轴正负颠倒，所以是顺时针方向画圆\n
        　　以x=Sin,y=Cos算为++，+-，--，-+，即一四三二象限，以Y正轴1为起点，顺时针方向画圆，画布上Y轴正负颠倒，所以是逆时针方向画圆\n
        　　val ix = 200 * Math.sin(radians)\n
        　　val iy = 200 * Math.cos(radians)\n
        ●34.排序算法：\n
        　　(1)冒泡排序：选定一端，两相比较，顺序错误则交换。\n
        　　(2)选择排序：每次选出最大或最小的放在队首，直到完成。\n
        　　(3)插入排序：排序头两个数据，然后每次增加一个数据来循环，直到完成。\n
        ●35.java内存\n
        　　(1)寄存器：我们在程序中无法控制\n
        　　(2)栈：存放基本类型的数据和对象的引用，但对象本身不存放在栈中，而是存放在堆中，还有能确定的字符串\n
        　　(3)堆：存放用new产生的数据\n
        　　(4)静态域：存放在对象中用static定义的静态成员\n
        　　(5)常量池：存放常量\n
        　　(6)非RAM(随机存取存储器)存储：硬盘等永久存储空间\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
    </string>
    <string name="designPattern">
        设计模式\n
        ●01.设计模式的六大原则\n
        　　(1)单一职责原则(Single Responsibility Principle)：不同功能间拆分成独立的类\n
        　　(2)开闭原则（Open Close Principle）：让程序更稳定，更灵活；依赖于抽象，独立于实现。在文件来说就是隐藏实现private，暴露调用方法public。\n
        　　(3)里氏代换原则（Liskov Substitution Principle）：构建扩展性更好的系统；核心依然依赖于抽象，拆分出共同的实现方法，单独编写不同的实现，依赖于面向对象三大特性中的继承与多态。\n
        　　(4)依赖倒转原则（Dependence Inversion Principle）：让项目拥有变化的能力；模块间的依赖通过抽象发生，实现类之间不发生直接依赖关系，依赖于三大特性中的多态。\n
        　　(5)接口隔离原则（Interface Segregation Principle）：系统拥有更高的灵活性；接口中方法的拆分，实现类只需要继承自己需要的接口\n
        　　(6)迪米特法则（最少知道原则）（Demeter Principle）：更好的扩展性；类似于MVP，单一指向\n
        ●02.设计模式的分类\n
        　　总体来说设计模式分为三大类：\n
        　　(1)创建型模式，共五种：\n
        　　工厂模式、抽象工厂模式、单例模式、建造者模式、原型模式。\n
        　　(2)结构型模式，共七种：\n
        　　适配器模式：类（在MVP中用过，类似于两类重用一个方法）、对象（在一个类里的一个方法中调用另一个类里的相同方法）、接口（三种适配器模式）；\n
        　　（后六种是对象适配器的衍生）：\n
        　　装饰器模式（同接口间两个类的操作）->代理模式（与装饰器基本相同，细微差别具体分析）->外观模式（相当于类的组合排序）；\n
        　　桥接模式（公共管理器，动态替换其中的对象）->组合模式（地址选择中有运用，有点类似于linked）->享元模式（一般结合工厂模式，jdbc连接池）。\n
        　　(3)行为型模式，共十一种：\n
        　　父类与子类：一个方法不同的实现，公共方法的提取形成的两种模式：策略模式、模板方法模式；适用于算法的改变。\n
        　　两个类之间：观察者模式、迭代子模式(数组迭代器)、责任链模式（handler的循环链）、命令模式（相当于逐级传递）。\n
        　　类的状态：备忘录模式（备份模式）、状态模式（状态的切换，卫星菜单栏，侧滑栏）。\n
        　　通过中间类：访问者模式、中介者模式、解释器模式。\n
        　　(4)其实还有两类：并发型模式和线程池模式。\n
        ●03.单例模式：应用最广的模式，几种模式实现方式：\n
        　　(1)饿汉模式：第一次加载是就初始化，如果不使用的话是一种资源的浪费\n
        　　(2)懒汉模式（synchronized修饰方法）：第一次使用时才初始化，但是每次使用时，必须同步，一样会造成资源的浪费\n
        　　(3)双重检索模式：目前使用最多的，但是在高并发的环境下有一定缺陷。\n
        　　(4)静态内部类模式：推荐使用的\n
        　　(5)枚举模式：线程安全，反序列化不生成新实例。\n
        　　(6)单例容器，统一调配使用。系统服务的获取就是单例容器的应用\n
        　　(7)LayoutInflater\n
        ●04.建造者模式 Builder：二次封装，犹如三层楼，第一层设置参数，第二层通过build再次复制参数，第三层开始使用。只有一层的话，当第一层发生变化，使用时也就发生了变化，所以需要加入第二层，只要不执行build创建，第一层可以随便改。\n
        　　(1)dialog的创建\n
        　　(2)WindowManager\n
        ●05.原型模式：浅复制与深复制，当对象中的属性都为八种基本类型时，浅复制即可；其他引用类型需用深复制才能拷贝一份独立的对象。\n
        　　(1)Intent，Array的clone\n
        ●06.工厂模式：Factory Pattern，应用最广泛的模式，只存在一个工厂类的时候可以写成静态工厂模式。抽象产品接口，产品实现类，工厂，调用。\n
        　　(1)Iterable接口等等\n
        ●07.抽象工厂模式：Abstract Factory Pattern，抽象产品接口，产品实现类，抽象工厂（内含生成产品的抽象方法），实现类工厂，调用。\n
        　　(1)MediaPlayer的创建\n
        ●08.策略模式：工厂模式的变种，一种产品的多种实现，工厂与调用结合依赖于抽象产品（多态）（OCP与DIP原则）\n
        　　(1)动画的实现应用了策略模式\n
        ●09.状态模式：此模式模式和策略模式基本相同，但应用场景不同，适用于状态改变后，之后的操作都不一样。\n
        　　(1)WiFi的模式\n
        ●10.责任链模式：Iterator Pattern，一个事件，第一级处理不了，则依次传递到下一级，最后被某个对象所处理，则为纯责任链，如还没处理，则为不纯\n
        　　(1)触摸事件的分发\n
        　　(2)用广播也可以实现责任链模式。\n
        ●11.解释器模式：Interpreter Pattern，使用较少。\n
        　　(1)计算器可以使用解释器来写\n
        ●12.命令模式：Command Pattern，接收者（执行者），命令者，请求者，客户端。\n
        　　(1)android的输入事件\n
        ●13.观察者模式：对象解耦；一个对象改变，所有依赖于他的对象都会得到通知。类似于责任链的线性传递，转成平级传递。\n
        　　(1)adapter适配器\n
        　　(2)BroadcastReceiver\n
        　　(3)事件总线\n
        ●14.备忘录模式：Originator，（被保存的对象）创建备忘录Memoto；Memoto需要存取的属性值，Caretaker保存和读取Memoto。\n
        　　(1)activity被杀死时备份\n
        　　(2)游戏存档\n
        ●15.迭代器模式：Iterator，也叫游标模式Cursor。\n
        　　(1)Iterator迭代器，iterator与iterable联合使用\n
        　　(2)数据库中的游标\n
        ●16.模板方法模式\n
        　　(1)\n
        　　(2)\n
        　　(3)\n
        ●.\n
        　　(1)\n
        　　(2)\n
        　　(3)\n
        ●.\n
        　　(1)\n
        　　(2)\n
        　　(3)\n
        ●.\n
        　　(1)\n
        　　(2)\n
        　　(3)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
    </string>
    <string name="thinkInJava">
        Java编程思想
        ●01.万物皆对象，程序就是对象的集合。具有状态，行为，标识。\n
        ●02.java三大特性：封装，继承，多态。\n
        ●03.继承，依赖于基类，独立于实现(开闭原则)\n
        　　(1)源类（基类，超类，父类）\n
        　　(2)副本（导出类，继承类，子类）\n
        　　(3)纯粹替代，替代原则，is-a（是一个）无添加；is-like-a（像一个）有添加新方法。\n
        ●04.多态，依赖于继承，策略模式，状态模式。\n
        　　(1)前期绑定，后期动态绑定\n
        　　(2)\n
        　　(3)\n
        　　(4)\n
        　　(5)\n
        　　(6)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
        ●.\n
        　　(1)\n
        　　(2)\n
        　　(3)\n
        　　(4)\n
        　　(5)\n
        　　(6)\n
    </string>
</resources>
